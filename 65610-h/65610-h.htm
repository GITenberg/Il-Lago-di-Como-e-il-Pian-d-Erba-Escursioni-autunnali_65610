<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  Il lago di Como e il Pian d'Erba, di Pier Ambrogio Curti
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 1em 5%;}
.blockchap {margin: 2em 10%; font-size: 95%;}
p.indl {text-align: left; margin-left: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%; margin-top: 2em;}

.hidden {visibility: hidden;}

span.smaller {display: block; font-size: 80%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tbs {width: 20%; margin: 1.5em 40%; visibility: hidden;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.g {letter-spacing: .2em;}
.smcap {font-variant: small-caps;}
.lowercase {text-transform: lowercase;}

sup {vertical-align: .3em;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.csum {font-size: 85%;}
.indice td.pag {text-align: right; vertical-align: bottom; white-space: nowrap;}

img {max-width: 100%; height:auto;}
.caption {text-align: center; font-size: 90%; text-indent: 0; margin: 0.25em 0;}

.figcenter {text-align: center; margin: 3em auto 1em auto; clear: both; max-width: 100%; page-break-before: always;}
.x-ebookmaker .figcenter {margin: 1em auto;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

.poem {text-align: left; font-size: 95%; margin: 1.5em 10%;}
.inl {display: inline-block;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
.poem p.i04 {margin: 0; padding-left: 3em; text-indent: 0;}
.poem p.i07 {margin: 0; padding-left: 3em; text-indent: 3em;}
.poem p.i09 {margin: 0; padding-left: 3em; text-indent: 5em;}
.poem p.i12 {margin: 0; padding-left: 3em; text-indent: 8em;}
.dotted {letter-spacing: .2em;}
.poem-container {text-align: right;}

    </style>
  </head>
<body>

<div style='text-align:center; font-size:1.2em; font-weight:bold'>The Project Gutenberg eBook of Il Lago di Como e il Pian d'Erba, by Pier Ambrogio Curti</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<p style='display:block; margin-top:1em; margin-bottom:0; margin-left:2em; text-indent:-2em'>Title: Il Lago di Como e il Pian d'Erba</p>
<p style='display:block; margin-top:0; margin-bottom:1em; margin-left:2em; text-indent:0;'>Escursioni autunnali</p>

<div style='display:block; margin-top:1em; margin-bottom:1em; margin-left:2em; text-indent:-2em'>Author: Pier Ambrogio Curti</div>

<div style='display:block; margin:1em 0'>Release Date: June 13, 2021 [eBook #65610]</div>

<div style='display:block; margin:1em 0'>Language: Italian</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Barbara Magni</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK IL LAGO DI COMO E IL PIAN D'ERBA ***</div>

<div class="booktitle">
<h1>
IL LAGO DI COMO E IL PIAN D’ERBA
<span class="smaller">ESCURSIONI AUTUNNALI</span>
</h1>
</div>

<hr class="silver" />

<div class="titlepage">
<p class="x-large">
P. A. CURTI
</p>

<p class="pad2 main-t">
IL LAGO DI COMO<br />
<span class="x-small">E</span><br />
IL PIAN D’ERBA
</p>

<p class="pad1 large">
ESCURSIONI AUTUNNALI
</p>

<p class="pad2 small">
ILLUSTRATE DA INCISIONI IN LEGNO.
</p>

<div class="poem-container">
<div class="poem inl"><div class="stanza">
<p class="i01">Dal bel rapir mi sento</p>
<p class="i01">Che natura vi diè.</p>
<p class="i07">              <span class="smcap">Parini.</span></p>
</div></div>
</div>

<p class="pad4">
<span class="large g">MILANO,</span><br />
<span class="small">PRESSO L’EDITORE GAETANO BRIGOLA</span><br />
—<br />
1872
</p>
</div>

<div class="verso">
<hr class="mid" />
<p>
TIP. BERNARDONI.
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_5">[5]</span>
</p>

<h2 id="intro" class="hidden">Introduzione
</h2>
</div>

<p>
L’andare in villa, non molt’anni addietro, era di
pochi, di que’ felici soltanto che la fortuna aveva dalla
nascita privilegiati, o ne’ commerci arricchiti: ora gli
è, può dirsi, dei più.
</p>

<p>
S’è così tornati alla manía del basso tempo antico,
quando noi s’era colonia di que’ famosi prepotenti che
erano i Romani. Cicerone — tanto per nominare qualcuno
d’universal conoscenza — che non era tra i più
facoltosi, nè da patrizia famiglia nato, s’era appagato di
una sua velleità e contava nientemeno che ventiquattro
ville di sua proprietà, quantunque invero non prediligesse
che le sue case di Tusculo e di Pompei; e Cajo
Plinio il Giovane, quello stesso che fu delle nostre parti,
anzi della città di Como, — senza dir del suo Tusci che
<span class="pagenum" id="Page_6">[6]</span>
egli aveva alle pendici dell’Appennino toscano, e del
Laurentino che possedeva in Romagna sul litorale del
Mediterraneo fra le città d’Ostia e di Laurento — lungo
le sponde ridentissime di questo Lario, dove sto
per accompagnare il mio lettore, ne aveva due, l’una
a Villa, che denominò <i>Commedia</i>, l’altra prossima a
Bellagio, che denominò <i>Tragedia</i>.
</p>

<p>
Io perfino, che divido le cure della vita fra le cause,
i processi criminali e le umane lettere, ma che da Cicerone
e da Plinio son per merito e ricchezza lontano
quanto ci corre dal gregario al generale, partecipe
della febbre che ha i moderni invaso, mi son passata
alla mia volta la follia di una villa, piccola sì, ma a
me bastevole: <i>parva sed apta mihi</i>, come direbbe il
gran lirico latino.
</p>

<p>
La manía poi del viaggiare a solo titolo di divertimento
è tutta propria dei nostri tempi; è il portato
inevitabile delle tante vie ferrate e de’ vapori che solcano
tutti i mari; i Romani l’avevan pure, ma pel solo
gusto matto di tribolar le nazioni cui portavano la
guerra e di svaligiarle interamente...
</p>

<p>
Ma io la piglio forse soverchio da lontano, per ispiegare
al mio lettore le ragioni di questo libro, nè va
bene che l’annoi sin dal principio.
</p>

<p>
<span class="pagenum" id="Page_7">[7]</span>
</p>

<p>
Volevo dire adunque che da noi, in Lombardia principalmente,
non c’è caso: quando arriva l’autunno, si
vuol proprio andare alla campagna; che noi della capitale — intendo
la morale — si sognan tutto l’anno le
rive del Lario o i placidi e verdeggianti colli del Pian
d’Erba, e beati se ci possiamo andare! So di chi s’acconcia
a scampagnare nella catapecchia della nutrice
d’alcun suo bambolo; d’altri a condannarsi a starsene
chiusi nelle case di Milano, purchè si creda che siasi
alla campagna.
</p>

<p>
I viaggiatori che ci visitano, non ci lasciano se prima
una giornata non abbiano passato sul lago di Como,
percorrendolo su per i piroscafi che vanno e vengono
da un capo all’altro; e chi appena lo possa, si sofferma
non pochi giorni ne’ diversi e veramente confortevoli
alberghi, che si sono venuti stabilendo ne’ varî punti
di queste rive popolate di paeselli e di ville leggiadre,
che incantano di sè anche coloro che han pur visto
que’ miracoli di natura che sono i golfi di Napoli e di
Genova.
</p>

<p>
Nel Pian d’Erba, è vero, non ci vanno come noi;
ma la colpa è tutta nostra, che non siamo pur anco
giunti a praticarvi strade un po’ convenienti e, meno
ancora, alberghi; perchè tali davvero non ponno dirsi
<span class="pagenum" id="Page_8">[8]</span>
que’ che adesso se ne hanno arrogato il nome. Ma la
locomotiva non tarderà guari a prolungarsi da Seregno
almeno ad Erba, e sarà allora un’altra cosa; la
Brianza superiore non sarà più certo un mito pe’ forestieri
che saranno stati nella nostra Italia, e il bisogno
d’impiantarvi adatte stazioni verrà dietro per conseguenza.
</p>

<p>
Or bene; villeggianti e viaggiatori, nel soggiorno di
questi luoghi, si domandano bene spesso: dove si va
oggi? dove domani?
</p>

<p>
Il mio libro è la risposta.
</p>

<p class="indl">
Milano, maggio 1872.
</p>

<div class="figcenter"><a id="fill-008b"></a>
  <img src="images/ill-008b.jpg" alt="" />
<p class="caption">Castello Baradello.</p>
</div>

<div class="chapter">
<p>
<span class="pagenum" id="Page_9">[9]</span>
</p>

<h2 id="esc1">ESCURSIONE PRIMA.
<span class="smaller">IL BARADELLO.</span></h2>
</div>

<div class="blockchap">
<p>
Il Castello. — Uno sproposito di geografia. — Etimologia del Baradello. — Un
cenno geologico. — La storia del castello. — Liutprando. — Barbarossa. — Camerlata. — Scopo
del Baradello. — Napo della Torre. — La
chiesa di San Carpoforo. — Lapide. — Villa Venini ora Castellini. — Il
collegio alla Camerlata. — Opificî industriali. — Ville Larderia, Martignoni,
Prudenziana e Carloni.
</p>
</div>

<h3>I.</h3>

<p>
Non è alcuno di noi che, giungendo la prima volta
in ferrovia alla Camerlata, non appena uscito dal vagone,
non abbia rivolto lo sguardo a quella torre che
sta di sopra il colle che sogguarda alla stazione, e non
sia corso a ricordare le mille storie che nell’infanzia
gli saranno state raccontate dalla nonna o dalla fante
intorno ad essa, e con certa curiosità non vi abbia per
qualche istante tenuto l’occhio, quasi a dirsi: non era
dunque una panzana quella che aveva udito del <i>Castell
Baravell</i>, che così appunto nel nostro bisbetico dialetto
abbiam travisato il nome di Baradello. E siccome una
volta almeno anche l’ultimo de’ popolani s’è tolto lo
<span class="pagenum" id="Page_10">[10]</span>
spasso di visitare la città de’ <i>missoltini</i>, — così chiamati
que’ dolcissimi pesci che dà il Lario, quando si misaltano
o vengono disseccati —; così non è più adesso
pel minuto popolo nostro un mito, una favola, un alcun
che di immaginoso questo <i>Castell Baravell</i>, che ha udito
le tante volte ne’ suoi giorni d’infanzia ricordare.
</p>

<p>
Ma siccome questo libro non è fatto unicamente per
i miei concittadini, non mi soffermerò più altro nè a
ritessere quella storia della prima fanciullezza, nè a
sceverarla dalle ubbie e dalle fole immaginate all’opportunità
dalle serve o bambinaie per aver savî i lor
marmocchi; così ora toccherò al sodo ed a quel meglio
che interessi.
</p>

<p>
Sia che tu movendo da Milano percorrendo il cammin
di ferro che si ferma a Camerlata, sia che da Colico
tu scenda col piroscafo per il lago infino a Como,
il castello Baradello ti si annunzia prestamente; perocchè
egli torreggi sovra il colle, o monte che meglio
ti piaccia di chiamare, il qual si eleva fuori appena la
porta che riesce appunto alla via che scorge a Camerlata
e per di là a Milano.
</p>

<p>
Questo colle, io ti consiglio di ascendere, o lettore,
nella gita che vorrai fare a Como, perocchè di là ti si
parerà avanti il più superbo panorama che si possa
figurare; miracolo di cielo e d’aria, vista di città e di
paesi, di lago e di ville, di giardini e di poggi amenissimi,
di palagi e di chiese, di poveri tugurî e di vasti
stabilimenti industriali, di monti selvosi e di massi e
vette cinericcie e brulle d’Italia e di Svizzera, che gli è
a pochi tratti di distanza, ed anche di Savoja, che si
fa rappresentare dal nevoso Monte Rosa.
</p>

<p>
<span class="pagenum" id="Page_11">[11]</span>
</p>

<h3>II.</h3>

<p>
Sa ognuno di tutti noi come il monte Baradello
chiuda il varco al Milanese, e non sia vero che girando
intorno ad esso si ritrovi la strada che passa a
Chiasso, primo villaggio della Svizzera italiana: parrà
strano nondimeno che a falsamente indicarlo fossero
appunto due scrittori di Como, e di quel valore che
nessuno loro ricusa, come sono Paolo Giovio, lo storico,
o <i>storicone</i>, come chi il voglia coll’Aretino corbellare<a class="tag" id="tag1" href="#note1">[1]</a>,
e Gastone Rezzonico prosatore e poeta non degli ultimi.
Scrisse il primo, parlando del Baradello: <i>in edito
jugo saxosae viae, quae tendit ad Helvetios</i>; cantò il
secondo:
</p>

<div class="poem"><div class="stanza">
<p class="i07">              minacciar dal giogo</p>
<p class="i01">Lo svizzero pedon che incerto move</p>
<p class="i01">Per l’aspro calle i faticosi passi.</p>
</div></div>

<p>
Di molto e molto si perdona al poeta, disse Orazio;
è vero: ma forse non si è disposti ad accordargli la
<span class="pagenum" id="Page_12">[12]</span>
favolosa possa di Atlante di prendersi sulle spalle poderose
un monte per piantarlo, come gli garba, fuor
del posto che gli ha assegnato madre natura.
</p>

<p>
Perchè si chiami Baradello, io potrei dirtene più
d’una, chè nulla è più agevole che immaginare origini,
etimologie: mi basterà invece di accennare, come coloro
che ne’ varî nomi di radice greca che si trovano lungo
il lago ne’ paesi — Lemna, Dorio, Nesso, Corenno, Colono,
ecc. — presumono argomentare essere qui state
colonie greche, vogliano il nome di Baradello derivare
dalle voci <i>baris deile</i> (βαρυς δειλη) ossia torre della
bass’ora o d’occidente, perchè dietro quelle giogaie
tramonti il sole; e chi invece dal celtico <i>Barrdell</i>, che
significa <i>monte piccolo</i>; e infatti è nome pur dato all’altro
monte <i>Barr</i> presso Lecco, tra Malgrate e Oggiono — Baro —,
che Plinio, copiando Catone autore
antico, non saprei con qual giudizio, pretende avesse
sul suo culmine una città denominata Barra, donde ne
sarebbero venuti i Bergamaschi e il nome della Brianza.
</p>

<p>
Pei geologi può interessare per contrario il sapere
come il colle Baradello si costituisca di pietra arenaria,
non altrimenti che sono dell’egual roccia altre colline
della provincia, e, stando agli <i>Atti della società patriotica
di Milano</i> (Vol. III), se ne sarebbe nel passato
tratto allume e giallamina.
</p>

<h3>III.</h3>

<p>
Se veniamo alla storia, cose del pari malsicure ne
segnano i primordî del castello che sovraggiudica questo
monte.
</p>

<p>
<span class="pagenum" id="Page_13">[13]</span>
</p>

<p>
L’illustre autore della <i>Storia della città e diocesi
di Como</i>, Cesare Cantù, che, del resto, di notizie del
suo lago e della Brianza ne ha diffuse per tanti libri,
nè sarà certo l’ultima volta che a lui per esse ricorrerò,
nel far cenno di questa torre quadrata che fra
le ruine grandeggia di Baradello, la trovò mentovata
nel documento di Liutprando re, che reca la data del 4
delle none d’aprile dell’anno dell’incarnazione 800,
primo del regno, indizione X, che, riferito in nota a
pagina 103 (vol. I, edizione Le Monnier), attesterebbe
di assai doni da lui largiti alla chiesa de’ santi Carpoforo
e compagni da lui fondata. Al qual proposito commenta
lo storico: <i>Sebbene troppi argomenti abbiamo
addotti per giudicarlo, perciò vogliam fare stima che
chi lo finse avrà procurato, quanto l’ignoranza glielo
permetteva, di dargli aspetto di verità.</i>
</p>

<p>
E soggiunge così le altre notizie che concernono il
fabbricato:
</p>

<p>
“L’abate Uspergense veramente ne attribuisce la
fabbrica al Barbarossa; ma può ben essere che abbia
il terribile imperatore fatto risorgere quel forte, smantellato
dai Milanesi, allorchè Como distrussero. Il castello
fu abbattuto, sicchè nulla possiamo dedurre dalla
sua forma: resta una torre massiccia, ma senza porta,
nè altro carattere. Chi però ne guarda la solidità non
troverà improbabile tanta antichità sua. La tradizione
aggiunge che una via sotterranea guidasse di lassù sino
al piano: fantasie applicate ad ogni castello, e nel nostro
la rende meno probabile l’immensa difficoltà! Alla
torre si avrà avuto accesso per un ballatoio a quella
finestra grande che è alla metà; e le fosse, che vogliono
<span class="pagenum" id="Page_14">[14]</span>
credere vestigia della strada segreta, saranno state cisterne
per conservar l’acqua.„
</p>

<p>
Dei tre castelli che fiancheggiavano la città di Como,
e che erano il Nuovo sopra San Martino, quel di Carnasino
e il Baradello, è certo che quest’ultimo fosse il
meglio importante.
</p>

<p>
L’opportunità del luogo (perocchè incomba alla città,
e perchè non occupata da sue forze e da’ suoi, la rocca
le si sarebbe potuto rivolger contro, se tenuta da nemici)
non lascia dubitare che da antichissimo, e prima
ancora di re Liutprando, fosse una cittadella su quella
cima e forse una di quelle ventotto che ricorda il Giovio
essere state oppugnate in queste parti da Marcello.
</p>

<p>
Federico Barbarossa la mise di poi in nuovo assetto,
e dovea chiudere nell’ampia sua cerchia il quartiere
per la guarnigione ed anche il palazzo ove stanziava
il podestà e dove pure albergarono quell’imperatore e
la sua donna.
</p>

<p>
Non sarebbe difficile, a chi volesse studiarvi sulle
ruine, assegnar il luogo del di lui palazzo, se esso fosse
nel piano eminente, o se alle falde: certo è dato argomentare
come esso dalle munizioni traesse il nome di
<i>Ca-merlata</i>.
</p>

<p>
E ad altro vantaggioso scopo valeva eziandio la torre
del Baradello, se vuolsi, com’io penso, aggiunger fede
a quelle argute osservazioni dello storico testè citato,
e che pure è prezzo dell’opera il riportare.
</p>

<p>
“Vi sarete accorti — scrive egli a pagina 47 del volume
primo dell’opera succitata — come i luoghi principali
fossero in punto di fortificazioni, così da resistere
alla agitata fortuna. Ma poichè ognuno per sè era troppo
<span class="pagenum" id="Page_15">[15]</span>
poco o per difendersi o per offendere, formavano una
maniera di federazione, o fosse colla città principale,
o contro di quella; ed era perciò mestieri usar qualche
guisa per comunicarsi uno all’altro i pericoli, le decisioni,
le avventure. L’età nostra adopera meravigliosi
telegrafi, che colla velocità dello sguardo tramandano
a centinaia di miglia con esattezza le notizie; allora vi
si doveva supplire con grossolane maniere. Se ti fai
a considerare, o lettore, le nostre parti, vedrai delle
torri sulle punte, sui poggi, d’onde lontano possa la
vista; or quelli appunto erano i posti su cui stavano
le scolte per esplorare la campagna e per ricevere e
tramandare i segni telegrafici. Accadeva un bisogno?
doveasi chiamare a parlamento, alle armi? comunicar
un ordine, una notizia? Bandiere di colore diverso e
variamente sciorinate, o meglio una o più fiamme disposte
ne’ luoghi e nelle guise convenute, e replicate
di vedetta in vedetta, propagavano abbastanza rapidamente
le novelle.
</p>

<p>
“Per questo erano stabilite le torri in modo che una
guardasse l’altra. Al Baradello, se vogliamo toglierlo
come centro de’ segni, corrisponde, verso il lago, Torno,
o piuttosto quel colle presso Pognana che chiamano la
Collina della Guardia; indi Argegno, oppure la Cavagnola,
che potevano comunicare alla Val Intelvi; poi
Bellagio, che da una parte alla Valassina, dall’altra
al ramo di Lecco, da sera mandava il cenno alla Val
Menaggio e pel castello di Grandola al lago di Lugano,
e superiormente a Rezzonico, donde alla torre d’Olonio,
posta all’imboccatura della Valtellina. Da quella
potea propagarsi all’altra torre, che si vede ancora
<span class="pagenum" id="Page_16">[16]</span>
sopra Samolaco, donde al castel di Gordona, feudo vescovile,
ed a quel di Chiavenna; e per la Valtellina al
castello di Domosolo; e per le torri, poste principalmente
sul vertice degli angoli salienti, fino alla serra che
chiudeva i risoluti Bormini. Volgendo a nord-ovest,
rispondeva al Baradello la torre di San Nicolao a sopracapo
di Mendrisio, poi forse l’erta ed amena cima
di San Salvatore, visibile a tutto il Ceresio; poi pel
monte Cenere tramandavasi il cenno a Bellinzona, al
Verbano, alla <i>Chiusa</i> (la ciosa) dei Lombardi. Verso
mezzodì era la posta a Cantù, donde propagavasi al
Milanese ed alla rôcca del Montorfano, che può a’ lontanissimi
confini della Brianza vedersi. I castelli posti
tra mezzo apprendevano le novelle di que’ principali.„
</p>

<p>
Il Castello di Baradello è ricordato come arnese che
assai figura nelle lotte guelfe e ghibelline del secolo
decimoterzo. Sono note le guerresche fazioni de’ Torriani
e de’ Visconti. I primi, comunque usciti dalla Valsássina
della provincia di Como, pur essendo di parte
guelfa, s’erano legati a Milano con amicizia veramente
larga. Avversi essi ai nobili, ch’erano stati cacciati, ed
eletti a capitani del popolo, li combattevano con coraggio
e valore, e se crudeli nelle ore solenni della pugna,
erano miti nondimeno e generosi dopo di essa; onde la
storia registrò quel che Martino della Torre ebbe a
dire quando non volle trucidare i ghibellini da lui fatti
prigionieri: “Poichè non ho potuto dar la vita, a nessuno
vo’ toglierla.„ Ma espiarono tanta generosità; soccombendo
a’ Visconti nella battaglia di Desio, Napo
della Torre ed altri di sua famiglia vennero chiusi in
una gabbia del Castello Baradello, ed ivi così fieramente
<span class="pagenum" id="Page_17">[17]</span>
trattati da empir di gemiti la valle ed a far iscrivere al
Cronista: <i>In castro de Baradeìlo quasi canes tractati
sunt.</i>
</p>

<h3>IV.</h3>

<p>
Sovra il colle medesimo del Baradeìlo vedesi ancora
a’ dì nostri quella chiesa, che più sopra ho menzionata,
sacra a San Carpoforo, che si vuole in paese sia stata
eretta ne’ primi secoli dell’êra cristiana. La tradizione
pretende che in origine fosse tempio pagano dedicato a
Mercurio, e venisse poi convertita in chiesa cristiana e
vi fossero deposti e venerati i santi avanzi di Esanto,
Cassio, Severo, Secondo, Licinio e Carpoforo, che si
dicono qui presso martirizzati per la fede, sotto l’impero
di Massimiano Erculeo. Siccome poi nella medesima
chiesa sarebbe, giusta la pia tradizione, sepolto
anche Felice, pur chiamato santo e che fu il primo
vescovo di Como, così alla esistenza di tutte queste
preziose e venerate reliquie rese testimonianza una latina
lapide, che or più non sussiste, ma che letta in
addietro così suonava:
</p>

<div class="poem"><div class="stanza">
<p class="i01">Huc veniens discat quæ corpora sancta requirat</p>
<p class="i01">Hoc altare tenet, sex tanto lumine splendent.</p>
<p class="i01">Hic sunt Carpoforus, tum Cassius, atque Secundus,</p>
<p class="i01">Et simul Exantus, Licinius atque Severus.</p>
<p class="i01">Hi spernendo viri mortem pro nomine Christi,</p>
<p class="i01">Nec metuendo mori, simul hic voluere reponi.</p>
<p class="i01">At talem numquam potuit quis cernere tumbam</p>
<p class="i01">Hic sanctis, sanctus locus est, multum venerandus,</p>
<p class="i01"><span class="pagenum" id="Page_18">[18]</span></p>
<p class="i01">Quem nullus cædat, potius sed dona rependat.</p>
<p class="i01">Extat et hic Felix divinis ductus habenis,</p>
<p class="i01">Verum divinum studuit qui dicere primum</p>
<p class="i01">Comi nempe bonus, primus fuit iste patronus:</p>
<p class="i01">In cœlis felix merito sit nomine Felix<a class="tag" id="tag2" href="#note2">[2]</a>.</p>
</div></div>

<p>
Il medesimo re Liutprando, che più sopra ho nominato,
e il quale restaurò questo tempio e gli fe’, come
già dissi, molti doni, vuolsi vi facesse da Roma trasferire
eziandio i corpi de’ santi Giacinto e Proto.
</p>

<p>
Mette conto a chi ha asceso il Baradello il visitare
questi interessanti avanzi. Si conserva tuttavia l’abside
rotonda, la torre del campanile quadrata, la confessione
sotto l’altare, o <i>scurolo</i>, come si direbbe dal volgo, od
altrimenti cripta. All’altare poi si ascende per due laterali
gradinate.
</p>

<h3>V.</h3>

<p>
Ora il Baradello non è più calpesto da militi catafratti,
ma percorso da allegre villanelle e da operosi
<span class="pagenum" id="Page_19">[19]</span>
contadini, perciocchè sia tutto ricinto di fertili colli e
vi si scorgano signorili ville. A fianco della suddescritta
chiesa di S. Carpoforo sorge la villa de’ signori Venini,
ora acquistata dal signor Castellini che ha un suo florido
collegio di maschile educazione a Camerlata. Non
più l’<i>all’erta</i> delle scolte parte dall’ampia torre, ma
la canzone rustica di chi vi alberga si diffonde da
quelle coltivate alture; non armi accolgonsi, ma istrumenti
di agricoltura; ed alla bassa Camerlata non fortilizî
più si ritrovano, ma gli edifizî operosi della ferrovia;
e più in giù, nella vallata, alla destra di Como,
opificî industriali; e al piede del colle, verso Garzola,
la magnifica villa Larderia, ricca di acque che le scaturigini
del monte le somministrano; poi quelle altre
de’ Martignoni, della Prudenziana e del dottor Carboni.
Così ai frequenti gridi di guerra che per quelle vaghe
pendici s’udivano ripercossi dagli echi de’ monti circostanti,
è succeduto il sibilo prolungato ed acuto, ma pacifico,
della locomotiva che annunzia l’arrivo o che
saluta la partenza di tanti e quotidiani viaggiatori; alle
agitazioni delle fazioni e alle intestine discordie tennero
dietro le tranquille cure e i riposi, a’ quali questi beati
recessi, privilegiati da natura, sembrano unicamente
destinati.
</p>

<div class="figcenter"><a id="fill-020b"></a>
  <img src="images/ill-020b.jpg" alt="" />
<p class="caption">Monte Generoso.</p>
</div>

<div class="chapter">
<p><span class="pagenum" id="Page_21">[21]</span></p>

<h2 id="esc2">ESCURSIONE SECONDA.
<span class="smaller">IL GENEROSO.</span></h2>
</div>

<div class="blockchap">
<p>
La città di Como. — La chiesa di S. Fedele. — La basilica di S. Abbondio. — Il
Teatro. — Il Camposanto. — L’albergo Volta. — Chiasso. — Il
Crotto e le <i>polpette</i> della Giovannina. — L’<i>Albergo di Mendrisio</i>. — Dottore
e albergatore. — Il Monte Generoso. — Salita. — L’albergo del
dottor Pasta. — La cura dell’aria. — Geologia, flora e fauna. — Il dottor
Pasta. — L’albergo del Generoso. — Il tramonto. — Il Dosso-Bello.
— La vetta. — Panorama. — Ancora l’albergo di Mendrisio. — La Cantina
di Mendrisio. — L’Ospizio. — Vincenzo Vela. — Ligornetto. — Le
cave di Arzo. — Le acque solforose di Stabio. — San Pietro di Castello.
— Romanzo storico.
</p>
</div>

<h3>I.</h3>

<p>
Discesi dalla facile e coltivata eminenza del Baradello,
non s’aspetti il lettore ch’io lo conduca subitamente
al lago e quivi il tragga al piroscafo che fumiga,
ardente della sua corsa quotidiana a Colico, o il faccia
entrare nel burchiello, come vorrebbe il navicellaio, che
ci sollecita, il berretto nell’una e la catena della barca
nell’altra mano.
</p>

<p>
Como ha ben altro ad intrattenerlo per un giorno,
e anche più, quando ami le cose veder per bene, non
già solo per la futile soddisfazione di poter dire: “ho
visto.„
</p>

<p>
<span class="pagenum" id="Page_22">[22]</span>
</p>

<p>
Fuor le mura avrà a vedere la chiesa di S. Fedele
e la vicina fabbrica di macchine idrauliche del Regazzoni;
la basilica di Sant’Abbondio, contemporanea a
quella di S. Carpoforo, che ha già visitata sul Baradello,
e che servì di cattedrale insino al 1013, in cui
il vescovo Alberico v’ebbe a collocare i monaci retti
dalla regola di S. Benedetto e la cattedrale aprì in
città nel Duomo attuale, che pur interessa di visitare,
come uno dei più insigni monumenti architettonici
di Lombardia, autore Lorenzo degli Spazzi di
Valtellina, compiuto poi da Tomaso Rodari di Maroggia,
del quale son forse le due porticine dei fianchi,
di squisitissimo lavoro. Ammirerà in esso diversi buoni
quadri, fra cui il Natale di Gesù; l’Adorazione dei
Magi; i santi Cristoforo e Sebastiano e lo stupendo
S. Girolamo di Bernardino Luini; lo Sposalizio di Maria
e la Fuga in Egitto di Gaudenzio Ferrari. Nè lasci
di dare uno sguardo al Pretorio, che sta a lato del
Duomo; al santuario del Crocifisso, per la fama che vi
chiama a migliaja i divoti; al Liceo, dove è interessante
il gabinetto di fisica, in cui si trovano macchine
che servirono a quel sovrano intelletto scopritore
della pila, ad Alessandro Volta vuo’ dire, al quale nella
piazzetta prossima al lago venne eretta una statua,
mediocre opera di Pompeo Marchesi; al Teatro, architettato
dal Cusi, ampliato dal Ruspini e co’ bei dipinti
del Pagliano e dello Speluzzi. Veda anche il Camposanto,
architettato dal Tatti, e in cui si chiudono lodevoli
monumenti, fra cui uno lodatissimo d’Antonio
Tantardini di Milano.
</p>

<p>
Il ricapito poi per l’intera giornata e per quanto
<span class="pagenum" id="Page_23">[23]</span>
ti avverrà di passare in Como, non andrai errato ad
eleggerlo all’albergo Volta che, in riva al lago, sta
presso al luogo d’imbarcazione sui piroscafi. Ammodernato,
vi si introdussero tutte le lautezze d’un albergo
di prim’ordine, e il forestiero di qualunque nazione
e di qualunque più elevata condizione non può
che trovarsi a suo bell’agio.
</p>

<p>
Era indispensabile codesta indicazione; il lasciarla
sarebbe stata mancanza verso il lettore, ingiustizia
verso chi ha dotato Como di uno stabilimento, senza
cui avevasi ragione, scesi appena dalla Camerlata, difilarsi
pari pari al vapore, per ire in traccia d’albergo
o alla Regina d’Inghilterra presso Cernobbio, o alla
Cadenabbia, o a Bellagio od a Menaggio.
</p>

<h3>II.</h3>

<p>
Una passeggiata conviene ora che facciamo insieme,
la quale avrei volontieri riservata, per procedere ordinatamente,
allorchè giunti a mezzo del lago, che or misuro
da Como a Bellagio, ci sarebbe occorso di scendere
dalla barca o dal vapore ad Argegno, per metterci
dentro la Valle Intelvi. Ma siccome non intendo di
abusare delle gambe del mio lettore, nè farlo inerpicare
di troppo su per le balze di San Fedele, così per
giungere all’egual meta, approfittando delle mutate
condizioni politiche che ricondussero fra noi e i nostri
vicini della Svizzera le migliori relazioni d’amicizia,
perchè già della medesima famiglia, onde non sia più
mestieri ricorrere a passaporti o ad altri documenti
<span class="pagenum" id="Page_24">[24]</span>
personali, usciamo di Como, montiamo adagiati in carrozza
il facile pendio dell’Olimpino, varchiamo il confine
italiano, e, oltrepassato Chiasso...
</p>

<p>
Ma no; prima di oltrepassarlo, d’una promessa ho
a sdebitarmi.
</p>

<p>
Chiasso era dapprima una borgata, che sembrava
fatta apposta per beneficio di noi Lombardi, che volevamo
sdrucciolar fuori dalle mani de’ nostri passati dominatori,
quando, per un capriccio di poliziotto, per un
sospetto generato da cattiva digestione del direttore di
polizia di Milano, ci volevano agguantare. Al di là de’ pilastrini
che per mezzo di una trave abbarrano il confine,
Chiasso si distende, per mezzo diviso dalla strada che
conduce a Capolago ed a Lugano, fiancheggiato da erbosi
colli e da montagne popolate da paeselli e casolari,
come <i>branco di pecore pascenti</i><a class="tag" id="tag3" href="#note3">[3]</a>, direbbe il nostro Manzoni.
Ora Chiasso ha bel rilievo da una nascente fabbrica
di tabacchi, che prepara sì eccellenti cigari, da
sembrare che lo faccia espressamente a rendere ancora
più insopportabili quelli che a noi dà la Regía; ha un
albergo; e per noi, che non abbiamo l’agio di soggiornarvi,
ha il <i>Crotto della Giovannina</i>, deliziosissimo
<i>chalet</i>, d’architettura svizzera, che il mio ottimo ed
ospitale amico, il colonnello federale Costantino Bernasconi,
ha fabbricato, ma che alla barba sua prese il
nome dalla sua conduttrice, e che io raccomando a
chi transita per Chiasso, non a’ gaudenti della vicina
Como, che già vi corrono la domenica a chiedere le
<i>polpette della Giovannina</i>, rese celebri oramai, e che farebbero
<span class="pagenum" id="Page_25">[25]</span>
venire l’acquolina... no, volevo dire l’absinzio
in bocca al chiarissimo autore della <i>Giovinezza di
Giulio Cesare</i>, perchè <i>di color mogano</i>, com’ei le brama.
</p>

<p>
La promessa era appunto quella di segnalare questo
simpatico recesso, a pochi passi dal paese, lungo l’acqua
della Falopia che scorre in sottil vena, protetto dall’ombra
di superbi tigli, fatto più bello e più fresco da
una cascata pittoresca, e più ricerco pel suo vino di
Chambery che vi si beve. Non dimenticherò l’ora che
vi ho passata, nè il ballo della sera, dove al suono dell’organetto,
uomini e donne di tutte le condizioni repubblicanamente
ballonzolavano e si turbinavano in
certe polke e in certi waltzer, che direbbonsi impossibili,
se veduti non li avessi. Vidi colà l’elegante dalla
cravatta bianca irreprensibile e il contrabbandiere in
manica di camicia rimboccata all’insù del gomito, la
guardia di finanza italiana e lo svizzero carabiniere,
l’impiegato e il contadino, l’operaja e la sguajata manutengola
del frodo; una baraonda, insomma, vispa,
matta e rumorosa da comunicarvi, anche vostro malgrado,
il buon umore e l’allegria.
</p>

<h3>III.</h3>

<p>
Dopo ciò, tiriamo dritto.
</p>

<p>
Passiamo Balerna, villa un dì del vescovo di Como,
rivendicata ora dal Comune, e arrestiamoci in Mendrisio
all’albergo che dal paese assunse il nome d’<i>Albergo
di Mendrisio</i>, del signor Bernardino Pasta, che,
prima d’essere albergatore fu un egregio pittor di genere,
<span class="pagenum" id="Page_26">[26]</span>
le opere del quale andavan spesso assai lodate alle
esposizioni di belle arti nel palazzo di Brera a
Milano. Sono quivi le pazienti cavalcature che ci devono
condurre sul Generoso; perocchè non abbia detto
ancora che lo scopo della nostra passeggiata è l’ascesa
al Generoso.
</p>

<p>
E sarà bene che ci informiamo dapprima se l’albergo che
sta sopra a questo monte abbia ancora qualche camera
in libertà; perchè avvenga non di rado che inglesi
e americani, tedeschi e francesi, italiani e svizzeri,
tanto in numero vi si trovino, da non lasciarvi uno
de’ cento e più letti che vi stanno; e in tal caso il signor
Pasta Bernardino di Mendrisio, fratello al dottor
Carlo Pasta, ch’è l’albergatore del Generoso, vi
potrà allora ospitare degnamente; perocchè vi abbia
adesso allestito il proprio albergo di tutti i conforti
della vita.
</p>

<p>
Ad ogni modo, salvo a ridirne nel ritorno dal Generoso,
noi possiamo farvi qui l’asciolvere nostro, mentre
staccansi gli asini ed i muli dalla greppia e vi
s’adattano le selle per le signore, e troveremo il nostro
conto. La via ne richiamerà almen due ore; l’aria del
monte ne renderà acuto l’appetito; sarà bene pertanto
seguire il mio avviso.
</p>

<p>
Intanto che facciamo onore alla buona colazione che
ci dà il signor Pasta, discorriamo un po’ del Generoso,
che dovremo ascendere fra breve.
</p>

<p>
Esso è il monte più alto di quel gruppo delle Prealpi
che sorge fra le valli di Mendrisio e d’Intelvi, e
De Welden ne misurò l’altezza barometrica della punta
meridionale fino a metri 1740, e il ticinese Lavezzari
<span class="pagenum" id="Page_27">[27]</span>
quella della punta settentrionale fino a metri 1733 sopra
il livello del mare<a class="tag" id="tag4" href="#note4">[4]</a>. Vien chiamato eziandio Mendrisone
e Calvagione, con quest’ultimo nome venendo
designato da’ valligiani del versante lombardo; ed appartiene
tanto alla Svizzera italiana che alla nostra
Lombardia, perchè appunto pria di giungere sulla vetta
sta la pietra che divide i due territorj. Ma siccome a
noi insegnano gli statistici che nel dire de’ confini d’un
paese, non si abbadi a que’ limiti temporanei che può
imporre la politica contingente, così certo non andò
lontano dal vero chi il Monte Generoso, per la maraviglia
del panorama di cui dispone da’ suoi culmini,
ebbe a chiamarlo il Righi lombardo, a simiglianza di
quello svizzero, che ergesi al di sopra di Zurigo, dove,
malgrado la sua antica celebrità e la vista de’ sottoposti
laghi di Zug, dei Quattro Cantoni, di Loverz e
di Sempach, e de’ monti elvetici, non ha però l’ampiezza
dell’orizzonte e la serenità del Generoso, ricinto
non da brulle roccie, ma da monti coperti di verzura e
di fiori, e sorridente alle acque del Lario e del Ceresio
che si vedono scorrergli ai piedi, e più lontano a
quelle del lago di Varese coi vicini laghetti di Biandronno,
di Monate, di Comabbio e di Muzzano, e più
lontano ancora a quelle del Verbano.
</p>

<p>
<span class="pagenum" id="Page_28">[28]</span>
</p>

<h3>IV.</h3>

<p>
Ma le nostre cavalcature scalpitano, le nostre guide
attendono: affrettiamoci. Quando discenderemo domani,
occuperemo la giornata nel visitare gli interessanti
dintorni del piano.
</p>

<p>
La via che scegliamo è la migliore. Se non abbiamo
aspettato ad andare sul Generoso dalla parte di Vall’Intelvi,
a causa del cammino dirupato, mai più non ci
vorremmo noi avventurare per l’erta e non meno difficile
via di Maroggio sul lago di Lugano e che passa
per Rovio. Pigliamo adunque questa stradicciuola che
ci scorge a Salorino: sarà la più facile, la più amena.
</p>

<p>
Breve è il tratto che riesce a quel montano paesello,
e presto lasciatolo addietro, s’entra in una valle e
quindi in boschi di castagni e faggi, poi si traversano
praterie, si rasentano burroni, si aprono prospettive
mirabili ed incantevoli: dappertutto si svolgono quadri
d’una natura agreste, ma piena di poesia, onde legittima
è l’estasi degli artisti, che ad ogni istante vi rinvengono
<i>trovate</i> e soggetti a studî ed a schizzi. A quando
ridente, a quando severa, sia che si presentino verdi
tappeti smaltati di fiori, sia che si parino avanti roccie
ed abissi, la via riesce ognora interessante, ed è
appena se dal tumulto degli affetti che vi tenzonano
nell’anima, tutta occupata dalle più svariate sensazioni,
ora liete or melanconiche, e se dalle or sublimi ed or
terrene imagini, che vi avvicendano il sorriso e la volontà
del piangere, l’inno e l’anacreontica, vi richiama
<span class="pagenum" id="Page_29">[29]</span>
il tintinnío della campanella del vostro ronzino, o
l’inciampar di esso in qualche ciottolo importuno.
</p>

<p>
Non temere, gentile compagna della nostra peregrinazione;
nessun pericolo si presenta lungo tutta la
via; affidati secura alla robusta guida che fiancheggia
la tua comoda cavalcatura, e tutta e interamente godi
del nuovo spettacolo che ti si offre davanti.
</p>

<p>
Ma il filo telegrafico che d’un tratto si vede, ti invita
a seguirne il corso e presto ti fa scorgere primi
i fumajuoli, che mandando dalle loro gole colonne di
fumo, avvertono che la meta è vicina, che l’abitato è
imminente.
</p>

<p>
Ecco, l’albergo si affaccia finalmente; ecco.... lo
vedi in tutta la sua estensione. Tanta grandiosità ti fa
maravigliato e corri subito a pensare quanto ardimento
sia stato quello di chi osò escogitarlo a tanta
altezza, poichè siamo a 1209 metri sul livello del mare<a class="tag" id="tag5" href="#note5">[5]</a>,
e quanta fede abbia egli avuto nella sua impresa da
avventurare tanta fortuna.
</p>

<p>
Questo coraggioso fu il signor Carlo Pasta.
</p>

<h3>V.</h3>

<p>
Vorrei descrivere l’albergo magnifico a cui siamo
arrivati; ma prima ne reclama l’attenzione nostra la
persona del suo proprietario. Egli è venuto incontro
a riceverci del miglior garbo possibile; è di lui dunque
che prima dobbiamo intrattenerci.
</p>

<p>
<span class="pagenum" id="Page_30">[30]</span>
</p>

<p>
Il signor Carlo Pasta non è soltanto albergatore: egli
è il dottor Pasta. Non è quindi a cercarsi se in lui
l’idea di rizzare questo magnifico stabilimento sia stata
pullulata dall’interesse unicamente: egli, se da esso
fosse stato mosso soltanto, non l’avrebbe osato; vorrei
dire di più, sarebbe stato temerario. Medico dotto, egli
vagheggiò la sua impresa anche a beneficio di chi vorrebbe
poi ricercare il ristauramento della salute alla
salubrità dell’aere. Sì, quassù sul Generoso non si
viene per cure termali; il buon dottore lascia che le
acque di queste balze scendano pei due versanti e si
gittino per una parte nel Lario, per l’altra nel Ceresio;
la cura ch’egli vi offre è quella dell’aria, ed è la
meno incomoda, la meno dispendiosa, la più certa. Qui
si allargano i polmoni che la bevono, si rinnova l’appetito,
si rintegrano le forze, si alleggerisce dalle cure lo
spirito, e si discende poi con tanto tesoro di salute e
di buon umore da sfidare e le umide brume della bassa
e il cumulo, non meno infesto, delle cure cittadine.
</p>

<p>
Lettore, se a te sono aperte le discipline delle scienze
naturali, il tuo cammino può fornirti inoltre larga materia
ad osservazioni e studî. Le condizioni geologiche
delle roccie e l’abbondanza dei fossili possono esercitare
assai spesso il tuo martello, se geologo; come la
ricchissima flora ad ogni momento può arricchire la tua
raccolta, se botanico.
</p>

<p>
La natura delle roccie è la calcarea grigia basica
dell’êra giurassica; più in su per altro si incontrano
banchi estesi stratificati di calcare rosso ammonitico,
e più in su ancora altri banchi di un calcare bianco,
più comunemente detto majolica, atto a mutarsi in
<span class="pagenum" id="Page_31">[31]</span>
calce eccellente. Sulle vette del Generoso, nella roccia
di calcare fosco si scoprirono conchiglie, <i>spirifere, terebratule</i>
e <i>pentacriniti</i>, e nel calcare rosso molte specie
di ammoniti.
</p>

<p>
Se poi si voglia erborizzare, verrà in copia sotto
mano l’aconito, l’arnica, la genziana, la belladonna,
l’assenzio, i rododendri, le rose, gli anemoni, le primule
soavi, i ranuncoli, le achillee, le sassifraghe, le
cinerarie, i candidi asfodeli, il nero veratro, le dafni
alpine, le rute, le peonie, le silene, le betulle, le orchidee,
i crisantemi corimbosi, e cento altre specie di
piante, che io non saprei enumerare, ma delle quali il
dotto Lavizzari ha tenuto esatto conto colla nomenclatura
di Linneo e d’altri botanici<a class="tag" id="tag6" href="#note6">[6]</a>. Tutti però, anche
al nostro occhio profano, col loro abito roseo o
cilestro, giallo oppur bianco, violaceo o nero, fra tappeti
di verzura e con tutte le gradazioni dell’iride, cospirano
a smaltarci il cammino, a rallegrarci la vista,
a profumarci l’aere, a compiere l’incanto di sì diverse
scene. Fra’ cespugli s’ode il zirlare del tordo, su per
gli alberi il gorgheggiare dell’usignuolo e il trillar
della capinera; mentre dai greppi inaccessibili modulano
i loro canti il passero solitario e il codirosso,
e lontano lontano s’ode l’intermittente suono delle
campanelle delle mandre pascolanti sulla montagna.
</p>

<p>
A tutto ciò aggiungi l’azzurra vôlta de’ cieli, limpida
e pura come tra’ monti, il bacio dell’aure che ti refrigerano
<span class="pagenum" id="Page_32">[32]</span>
e fanno stormir le frondi, le liste argentee dei
laghi che ti vengono poco a poco apparendo, mano
mano che salendo domini l’orizzonte, e ti scompajono
quindi dietro un colle, per ricomparirti dipoi più
estesi.
</p>

<p>
Io vi consiglio adunque la cura dell’aria del Generoso
per una ventina di giorni almeno. Dai primi di
maggio a tutto settembre lo stabilimento del dottor
Pasta è a vostra disposizione; con riserva, io credo,
che lo sia tutto l’anno, quando la ragione e la moda
pe’ viaggiatori vi trarranno non interrotto concorso, e
una via di ferro, come ho udito dirsi che intendasi di
fare, ne agevolerà la salita.
</p>

<p>
Questo brav’uomo del dottor Pasta diventa ben presto
l’amico e il consigliero de’ suoi ospiti. Di gentili e
aperte maniere, colto non solo ma dotto, voi vivete
tranquilli anche sul più leggiero incomodo di salute.
Tutto ciò costituisce il segreto che attira tanto concorso
a quest’albergo, sì che non valse a rattenere in Mendrisio
più d’un Inglese, cui fu dall’alto telegrafato essere
tutte occupate le camere dell’albergo e i più che
cento suoi letti.
</p>

<p>
Stretta la mano al simpatico albergatore, sul piazzale
stesso che sta davanti all’albergo, malgrado che
la salita vi abbia per avventura un po’ affaticati, pure
non potete a meno di rivolgervi a scorrere d’un’occhiata
tutt’all’intorno il superbo e pittoresco orizzonte
che vi si schiera davanti.
</p>

<p>
Ma esso vi basti per ora: di quell’orizzonte, ed anche
di meglio, ci occuperemo nella gita che faremo
sulla vetta di questo monte; ora piuttosto uno sguardo
all’edificio.
</p>

<p>
<span class="pagenum" id="Page_33">[33]</span>
</p>

<p>
La sua ortografia non presenta a primo aspetto eleganza
di linee architettoniche; ma in compenso il suo
disegno è pieno di armonia e severo. Sorge a tre piani
da un terrazzo, entro il quale sono praticati sotterranei,
dove è la cucina, la panatteria ed altri locali di
servizio. Dalla parte opposta al piazzale d’ingresso ve
ne ha un altro con giardino, e da dove l’occhio si
spazia lungo il piano lombardo, giù per la china della
valle del Po. Quivi è collocato un telescopio inglese,
intorno al quale sono sempre i numerosi ospiti in traccia
del più diletto punto di vista. Le città, le grosse
borgate, le migliaja di villaggi, i santuari co’ loro acuminati
campanili, le ferrovie, le lunghe linee delle
più vaste strade e quelle de’ fiumi, e i bacini de’ laghi
coi fumiganti piroscafi che li solcano, sono disseminati
nel più stupendo panorama.
</p>

<p>
Entrati nell’albergo, tutto ammirar dobbiamo distribuito
colla migliore intelligenza. V’è una vasta sala
da pranzo, dove tutti i numerosi ospiti convengono all’ora
indetta per la <i>table d’hôte</i>; una per la lettura, e
vi stanno libri e giornali d’ogni nazione; un’altra assai
ben intesa pel bigliardo; e tutte adorne di bei quadri
e di specchi e addobbate con semplicità ed eleganza.
</p>

<p>
I tre piani superiori hanno ognuno una propria sala
comune di ricevimento e numerose camere con eleganti
suppellettili ed assai soffici letti.
</p>

<p>
Ho già detto più sopra che i <i>comforts</i> di questo stabilimento
sono completati da un servizio telegrafico:
la posta poi vi giunge quotidiana colle lettere e coi
giornali.
</p>

<p>
<span class="pagenum" id="Page_34">[34]</span>
</p>

<p>
Se si chiede poi quale il trattamento, la risposta si
riassume in una parola: squisito. La cucina vi è ottima
e scelta; latte, burro e miele freschissimi sempre e
saporitissimi, quali possono fornire l’erbe aromatiche
e i fiori della montagna onde si nutrono mandre ed
alveari; e dopo tutto, la vostra borsa non si spaventi:
i prezzi vi sono moderatissimi.
</p>

<p>
L’albergo, insomma, è accessibile a tutti, ed è già
molto che in mezzo a tanta letizia non si cacci il roditore
pensiero che poi vi si abbia a far iscontare in
danaro gli splendidi orizzonti, le poetiche passeggiate
e il sottile e salutare aere bevuto.
</p>

<h3>VI.</h3>

<p>
Cominciamo ora le nostre escursioni, poichè ci siamo
riposati e rifocillati col copioso pranzo. Come, chiederete
voi, ora che il sole tramonta?
</p>

<p>
— Precisamente perchè il sole tramonta.
</p>

<p>
Entriamo in questo sentiero quasi orizzontale che
fiancheggia l’albergo e guida in dieci minuti alla spianata
dal lato occidentale del monte.
</p>

<p>
Qui esso declina, qui sotto scintilla l’onda del lago
di Lugano, ripercossa dai raggi del sole che piega al
tramonto.
</p>

<p>
La scena è stupenda che ti si distende davanti. Nuvoletti
frangiati d’oro o porporini vagano là sul confine
dell’orizzonte, dove il Rosa lo chiude colle sue cime
candide di neve; lunghe strisce del color della viola in
altre parti listano il firmamento; il rancio del lembo
<span class="pagenum" id="Page_35">[35]</span>
estremo si muterà fra breve nel rosso di fuoco, onde
sembra che il
</p>

<div class="poem"><div class="stanza">
<p class="i01">Ministro maggior della natura</p>
</div></div>

<p>
pria di calar dietro i monti, ne baci d’un ardente bacio
i culmini più sublimi.
</p>

<p>
Voi riguardate a quel solenne occaso, nel silenzio
religioso di quell’ora; e dalla valle sottoposta, dove
l’ombre giganti si distendono, sorge e viene insino a
voi la squilla vespertina del villaggio che saluta il dì
che muore.
</p>

<p>
La brezza aleggia più sollecita e viva...
</p>

<p>
Il sole è sceso dietro la linea de’ lontani monti: la
luna gli succede nell’impero del firmamento. — Ritorniamo
all’albergo.
</p>

<p>
Se t’arresti più giorni sul Generoso, non obbliare
l’altra vaghissima escursione al Dosso-Bello, da dove ti
si offriranno le ridenti sponde del Lario, colla fila non
interrotta di paesi e di ville, e ti verrà dato rivedere
da lunge la terra che già visitasti del Baradello, e la
striscia del fumo che libera la locomotiva che da Camerlata
muove per Monza e Milano.
</p>

<p>
L’indomani affréttati alla escursione più vagheggiata,
fino alla vetta cioè del Generoso. È la meta di quanti
traggono al già descritto albergo: e ben ne vale la pena.
Sono alquanto più di cinquecento metri di altitudine
a montarsi (531); il cammino richiede almeno un’ora e
mezza.
</p>

<p>
Non isgomentarti, o lettore, delle prime asperità delle
vie aperte sul fianco orientale del monte; più agevole
si rende di poi la salita, mercè le cure del dottor Pasta.
<span class="pagenum" id="Page_36">[36]</span>
Sono cinque anfratti che avrai a percorrere, ma dolci,
senza vepri nè ciottoloni, in mezzo a pascoli ubertosi,
ricchi di mandre, che vedete liberamente pascolare, sì
che non la sete, ma piuttosto la curiosità di trovarvi fra
roccie calcari una fonte a un chilometro dall’albergo,
vi trae a gustar la limpida linfa che vi sorge.
</p>

<p>
Ma lieti e non affaticati, eccoci pervenuti alla vetta.
L’ho già detto: la punta meridionale è a 1740 metri
sul livello del mare e la settentrionale è di sei metri
più depressa.
</p>

<p>
Qui sul molle e verde tappeto sediamo, perocchè le
infinite meraviglie che ad un tratto si rivelano all’esterrefatto
sguardo sieno troppe, e convenga una ad
una distinguerle ed ammirarle.
</p>

<p>
Ah! voi vi sentite ora maggiori di quel che siete, quasi
numi che imperate al creato, nel veder tanta e sì stupenda
natura svolgersi sotto di voi. Ne’ giorni estivi,
mentre sul vostro capo si distende limpida e serena la
vôlta de’ cieli, vedreste adunarsi i nembi sotto de’ vostri
piedi, scoppiar gli uragani, guizzar le folgori, e l’illusione
della vostra divinità vi parrebbe più vera.
</p>

<p>
Ecco: la vetta, come dissi, è partita in due distinte
prominenze, l’una dall’altra distante di circa trecento
metri; questa che sogguarda al Lario segna il principio
dell’Italia; quella che al Ceresio segna il principio
della Svizzera. Su quest’ultima veggonsi gli avanzi di
un segnale trigonometrico che servì per la triangolazione
iniziata dagli astronomi ai tempi del primo regno
d’Italia.
</p>

<p>
Qui posiamo, esclama pure il Lavizzari, sotto il cielo
di Dante, di Colombo, di Leonardo, di Raffaello, di Galileo;
<span class="pagenum" id="Page_37">[37]</span>
qui viviamo sul suolo di Lutero, di Haller, di Rousseau,
di Bernouilli, di Saussure. Qui l’anello delle due
nazioni; qui la terra dei vulcani tocca la terra dei
ghiacciai; qui cessano i lauri, i mirti; qui incominciano
i licheni, gli abeti; qui la rosa delle Alpi si intreccia
colla peonia peregrina; qui il ranuncolo glaciale s’annoda
alla silena insubrica; qui infine la flora del Mediterraneo
si sposa alla flora germanica.
</p>

<p>
Girate ora lentamente lo sguardo all’intorno del vastissimo
orizzonte. Da questa parte, che direi italiana,
voi vedete dalle montagne della Valtellina, giù giù,
seguendo la linea del lago di Como, tutta la lunga sequela
di quelle, verdeggianti per lo più, che costituiscono
l’ultimo contrafforto delle Alpi, e dietro le altre
sul cui pendio s’adagia Bellagio e più giù la Pliniana,
il Moncodine o Grigna, il Monte Campione ed il Monte
Serada o, come più popolarmente è detto, il Resegone,
onorato di mirabile descrizione da Manzoni.
</p>

<p>
Pervenuto il vostro occhio alla città dei Plinii e di
Volta, più in là sospingendolo, per una infinita serie
di punti biancheggianti, che sono altrettanti paesi, vi
trovate a Monza, quindi a Milano, subito di essa avvertiti
dalla freccia ardita dell’aguglia principale del suo
Duomo; indi vi si presenta la valle del Po e nel fondo
l’azzurra linea degli Appennini. Convergete la pupilla a
destra e vedrete Varese, Arona, Novara, Torino: Crema,
Cremona e Vigevano le vedrete del pari al manco
lato, o in direzione su per giù di Milano.
</p>

<p>
Poi, a sfondo di quella ove avete distinta Torino, vedete
le cime del Rosa e del Bianco incoronati di perpetui
geli, il Monviso, il Cenisio, l’Ortlerspitz, il Mischabel,
<span class="pagenum" id="Page_38">[38]</span>
il Pizzo della Bernina, lo Spluga, il Medelser, il
Lucmagno, il Gottardo, il Galenstock, il Wetterhorn,
il Fünsteraarhorn, l’Eiger, il Mönch, la Jungfrau, il
Bietschœrner, l’Aletschkorn, il Fletschorner, il Mittagshorn,
il Weissmies, il Cervino, il Winterberg ed altri
moltissimi, che dalla vetta di questo Generoso vide e
nominò quel rinomato naturalista che è G. Studer, nel
suo <i>Panorama des Alpes</i>, disegnato sullo stesso nel 23
settembre 1869, e che io sono lieto di possedere.
</p>

<p>
Verso ponente poi la vista riesce per avventura più
pittoresca, dominando sulla vasta regione montuosa che
dalla Val Sássina si stende alla Val Cavargna, scorgendovisi
l’estremità del lago di Lugano col villaggio
di Porlezza, un breve tratto di quel di Como verso
Bellagio, e belle ondulazioni di monti, e vallate disseminate
di villaggi, di prati e di boschi, coi più graziosi
contrasti di luce e d’ombra, da innamorare un
pittore.
</p>

<p>
L’intrepido passeggiero, dove il voglia, potrà nel suo
soggiorno sul Generoso pigliarsi un bel dì lo spasso di
scendere dalla sua vetta alla Vall’Intelvi, prendendo
il sentiero che mena ad Orimento, indi a San Fedele o a
Castiglione in due ore e mezza; da dove potrà andare
per San Fedele e Luino ad Osteno, che si specchia nelle
onde del Ceresio, oppure per Dizzasco ad Argegno, che
si specchia in quelle del Lario.
</p>

<p>
Ma noi dobbiamo rifare la nostra strada, riedere all’albergo
del dottor Pasta, dove le cavalcature ci attendono
per ridiscendere a Mendrisio.
</p>

<p>
<span class="pagenum" id="Page_39">[39]</span>
</p>

<h3>VII.</h3>

<p>
E poichè siam di nuovo all’<i>Albergo di Mendrisio</i> del
signor Bernardino Pasta, ch’era una vera necessità per
questa grossa borgata (la quale vi rammenta la <i>Gismonda</i>
di Silvio Pellico), le lautezze che offre e le comodità
che lo fanno raccomandatissimo ai <i>touristes</i>,
v’invogliano certo a fermarvi una o più giornate.
</p>

<p>
Nè vi troverete pentiti, da che le vicinanze hanno
non dubbie attrattive per chi a viaggi od anco alle
escursioni di piacere non pone scopo il materiale diletto
soltanto, ma la ricreazione dello spirito eziandio.
</p>

<p>
A coloro che di quest’ultima sono poco curanti e
preferiscono il primo, additerò le rinomate cantine di
Mendrisio stesso, e avanti tutte quella che si denomina
il Crotto del monte Generoso, e il buon vino parrà
loro migliore per la vaghezza del luogo.
</p>

<p>
Agli altri indicherò visitare dapprima l’Ospizio di
Mendrisio stesso, aperto agli infermi del Canton Ticino,
giusta il volere del suo fondatore, il conte Alfonso Turconi.
Quivi ammireranno un pregevolissimo bassorilievo
in istucco dello scultore Pietro Bernasconi, e una statua
rappresentante il Turconi medesimo, alla lode della
quale basta pronunziare il nome del suo autore: Vincenzo
Vela. — <i>Tanto nomini nullum par elogium!</i>
</p>

<p>
E poichè v’ho proferito il suo nome, come non visitarne
l’elegante edificio, o villa, in Ligornetto, che sta
a mezz’ora da Mendrisio e sorge in piccola eminenza
tutto recinto da giardini, e dove quell’egregio si ritrasse
<span class="pagenum" id="Page_40">[40]</span>
troppo presto ad onorato riposo? La cupola che si eleva
nel mezzo piove la luce sull’ampio locale, dove l’illustre
artefice raccolse i modelli delle opere principali
sue, che il resero così illustre, da divider egli meritamente
col toscano Dupré lo scettro della italiana
scultura.
</p>

<p>
Poi potrete visitare le cave de’ marmi di Arzo, che
sono di un rosso variegato, e le acque solforose di Stabio
efficacissime e che solo han d’uopo d’avere decenti
stabilimenti che le ministrino, per conseguire fama ed
affluenza maggiori; e finalmente la storica chiesa di
San Pietro presso Castello, che dista pure non più di
mezz’ora da Mendrisio.
</p>

<p>
La rinomanza della chiesuola non è soltanto per la
bella vista che vi si gode di parecchie terre svizzere e
lombarde, ma altresì per un’orrenda strage avvenutavi
in que’ miserevoli tempi che ardevano le ire fratricide
de’ Guelfi e de’ Ghibellini.
</p>

<p>
Gli è un soggetto da romanzo, e però chiuderò la
passeggiata nostra, col toglierla di netto dal Lavizzari
e ripetervela adesso.
</p>

<h3>VIII.</h3>

<p>
L’avo dell’illustre letterato Virunio Pontico della famiglia
dei Busioni di Mendrisio, era Pietro, uomo d’alto
affare; e Margherita sua moglie era ornamento delle
donne de’ suoi tempi. La loro figlia Lavinia colla rara
sua bellezza destava tale ammirazione, che vedevasi costretta
ad evitare il pubblico sguardo. Invaghitosi perdutamente
<span class="pagenum" id="Page_41">[41]</span>
di costei il ghibellino Vizzardo Rusca, dimandolla
sposa, rinunciando alla dote, e offrendosi non solo
alla pace, ma ad imbrandire le armi contro i nemici della
famiglia di lei. La supplichevole inchiesta fu negata dai
genitori; ma Vizzardo, non perdendo la speranza, e vagando
di nottetempo al modo degli innamorati intorno
alla dimora della fanciulla, udì una sera da una stanza
terrena i genitori di Lavinia dire che avrebbero piuttosto
strozzata colle mani loro la figlia, anzichè concederla
sposa a Vizzardo. Questi, fremendo d’amore e di
sdegno, diessi ad ordire il feroce disegno di esterminare
tutta la nemica famiglia. Egli uccise nove figli di Pietro;
ma non potè raggiungere Lavinia, che il padre aveva
nascosta entro un sotterraneo, ove rimase finchè Vizzardo
fu ucciso. Il costui cadavere fu trascinato sulla
sepoltura dei nove innocenti e quivi lasciato in pasto
alle fiere. Frattanto moriva il padre, il quale fu sepolto
in marmoreo avello nella chiesa di San Sisinio alla
Torre, sovra un poggio presso Mendrisio.
</p>

<p>
I Ghibellini andavano tessendo insidie a Giorgio, avvenente
fanciullo, decimoquinto figlio di Pietro, e che
fu poi padre di Virunio Pontico<a class="tag" id="tag7" href="#note7">[7]</a>; volevano farlo divorare
dai mastini, che a tal uopo nutrivano. A Margherita
riescì di celare il prediletto Giorgio ne’ suoi poderi
<span class="pagenum" id="Page_42">[42]</span>
di Besazio presso il monte San Giorgio. Ma nel tornarsene
a casa l’afflitta e irrequieta donna, di nuovo corse indietro
per rivedere il figlio, e non avendolo tantosto
colà trovato, cadde svenuta, nè si riebbe se non quando
il rivide. Diede allora al figlio molto denaro ed un gomitolo
di refe (<i>marsupium pecuniarum auri et glomum
rephi tradit</i>)<a class="tag" id="tag8" href="#note8">[8]</a>, comandandogli di fuggire tanto lungi che
non udisse più il nome del suo paese. Giorgio recossi
a Napoli; e mentre da parecchi anni viveva in molto
favore della regina Giovanna, la madre, caduta in potere
degli spietati nemici, veniva tratta da Mendrisio al
castello di Capolago, e quivi sul lato sinistro della via
crudelmente sospesa ad un’arbore. L’infelice Margherita,
in procinto di morte, implorava contro gli uccisori
de’ nove innocenti suoi figli un vendicatore. Udito l’orrendo
fatto, Antonio, altro suo figlio, maggiore di Giorgio,
radunò la sua fazione, e nella notte di Natale,
entrato nella chiesa di San Pietro in Castello, trucidò
uomini, donne, fanciulli ed il sacerdote all’altare; vi
lasciò più di cento cadaveri. Questa inaudita strage
avvenne nel 1390, quando già da dieci anni Antonio e
Giorgio erano andati in lontano esilio. Lavinia, innocente
causa di sì miserandi fatti, ricoveratasi a Belluno,
ove il fratello Giorgio era capitano del presidio, si
consacrò a vita claustrale e fu sepolta nella chiesa di
<span class="pagenum" id="Page_43">[43]</span>
San Francesco. Antonio, andando peregrino al Santo
Sepolcro per espiare, secondo l’uso de’ tempi, i suoi delitti,
perì in mare.
</p>

<hr class="tbs" />

<p>
Compiuta così questa gioconda camminata, rifacciamo
ora la strada e riconduciamoci, piena l’anima
di sì svariate impressioni, a Como; nè più deviamo
quindinnanzi dal proposito delle nostre escursioni per
le sole terre dal Lario e per quelle dall’Éupili bagnate.
</p>

<div class="chapter">
<p><span class="pagenum" id="Page_45">[45]</span></p>

<h2 id="esc3">ESCURSIONE TERZA.
<span class="smaller">IL NINO.</span></h2>
</div>

<div class="blockchap">
<p>
Brunate e la leggenda di Guglielmina. — La Grotta del Mago. — Le ville
Castiglioni, Sessa, Pertusati e Cornaggia. — Villa Angiolini. — Villa
Rattazzi. — U. Rattazzi e Maria Bonaparte Wyse. — Villa Pedraglio. — Le
ville Trubetzkoi, Ricordi e Artaria. — La villa Carena inabissata. — Blevio. — La
villa Bocarmé e la Comton, ora Lattuada. — Il Pertugio
di Blevio. — Il Buco del Nasone. — Le ville Taglioni, Schuwaloff, Vigoni
e Sparks. — La Roda e Giuditta Pasta. — Adele Curti. — Il Nino.
</p>
</div>

<p>
Dovrei dedicare questa escursione, più che alla
comune de’ miei lettori, a que’ beati gaudenti che si
chiaman felici allora che hanno potuto snidare alcun
luogo, in cui il buon vino, o la specialità di qualche
intingolo o manicaretto li han solleticati. Essi vi danno
una fama, una celebrità, che si conserva anche quando
la ragione più non ne esista affatto.
</p>

<p>
E i beati gaudenti intraprendono pellegrinaggi appositi
per visitare queste stazioni epicuree: testimonio
questo Nino, a cui traggono non soltanto i buongustai
della vicina Como, ma e da’ paesi più alquanto lontani
e perfin da Milano. Una bella giornata di primavera
o d’estate, una festa, il ferragosto, deve essere consacrata
<span class="pagenum" id="Page_46">[46]</span>
a qualche baldoria che già abbia il suo principale
obbiettivo nella tavola e più ancora nel buon vino? La
brigata operaja di Milano o di Como per acclamazione
elegge subito d’andare al Nino.
</p>

<p>
Seguiamoli noi pure. Avremo noi di tal guisa occasione,
più che di deliziarci del buon vino, di rapidamente
percorrere le ville che sono sulla destra sponda
del lago infino alle sette città di Blevio, che così designansi
per celia quelle frazioni d’un unico villaggio che
si sparpagliano sul monte, infino a quella punta sporgente,
che con quella che ha di fronte, e che denominasi
del Pizzo, accenna al fine del primo bacino del
lago, il quale si viene ripartendo in tanti bacini, tutti
aventi peculiari bellezze, qual più vasto, qual meno.
</p>

<p>
Pigliam la barca pertanto, e il nostro uomo costeggi
pur lentamente questa sponda, su cui poggia il Nino;
chè pria di giugnervi, avremo a parlar di più cose.
</p>

<p>
E poichè ci siamo, vedete là su in alto del monte il
paesello di Brunate. A me che amo raccogliere le leggende
popolari, come ad un geologo balzerebbe il cuore
di gioja alla scoperta d’un petrefatto, o ad un numismatico
il ritrovare una medaglia antica, non è possibile
passar oltre senza narrarvi che lassù raccontino le comari,
come la figliuola di un possente re d’Inghilterra,
a cui fanno il nome di Guglielmina, avesse un bel dì
(l’epoca però non sanno e tutt’al più se ne sbarazzano
colla frase d’uso: <i>ne’ tempi antichi</i>) a fuggire dalla reggia
di suo padre, e per farvi vita santa ricoverasse
a Brunate e vi morisse poscia in odore di santità. E
la pia leggenda ha sì fonde le radici, che le madri alle
quali il latte faccia difetto, la invocano protettrice.
<span class="pagenum" id="Page_47">[47]</span>
Quale poi sia la relazione che corra fra la santa giovinetta
ed il latte, nè esse lo sanno dire, nè m’accingo
a indovinarlo.
</p>

<p>
Alla falda del monte v’è la Grotta del Mago che
potrebbesi visitare, costituita di banchi calcarei che
s’incavernano; ma siccome non mi fu detto perchè
mai così con nome di mistero nominata, voghiamo
avanti.
</p>

<p>
Qui appena usciti dalla cinta del nuovo porto — il
quale, se risponde forse meglio al bisogno cittadino e
varrà fors’anco a infrenare certe piene che in passato
troppo spesso han nuociuto alla parte di Como
che si curva intorno al lago, certo poi le ha rapito anche
parte della vista del lago stesso, e il discapito mi
par grande —, passato il borgo di Sant’Agostino, incominciano
le ville.
</p>

<p>
E prima la Castiglioni, indi la Sessa, poi la Pertusati;
e questa che s’avanza sul promontorio detto di Geno
è la villa dei Marchesi Cornaggia, dove un giorno era
un convento di Umiliati, che durò dal 1225 al 1516,
tramutatosi poi in lazzaretto pei colpiti dalla peste,
onde fu travagliata non solo Como, ma Lombardia tutta
sul finir del secolo XVI.
</p>

<p>
Svolta la punta di Geno, si nicchia, come in un
angolo che fa il monte, la villa Angiolini; ma più in
vista vi tien dietro quella che assume il nome da quell’eminente
uomo di Stato che è il commendatore Urbano
Rattazzi, a cui ingiustamente tiene Lombardia il
broncio per averle estese sollecitamente quelle leggi
amministrative che aveva il Piemonte e che le sarebbero
pervenute egualmente più tardi, se non dovevano essere
<span class="pagenum" id="Page_48">[48]</span>
un’irrisione il patto dello Statuto patrio che vuol
la legge eguale per tutti e l’unità nazionale; senza
aggiungere che taluno de’ lombardi deputati d’allora
avesse fatto nel Parlamento suonare alta la voce che,
fossero state anche ottime le leggi austriache che si
avevano prima, per ciò solo si dovessero mutare. Il più
liberale di quanti ministri ebbero Piemonte ed Italia,
è sventura che scribivendoli piovutici in Milano, e impossessatisi
de’ nostri giornali, abbiano potuto sostituirne
l’opinione e, facendo la storia a loro talento,
avessero a presentare questo illustre personaggio, dal
cuore pari allo ingegno eccellente, poco men d’un nemico
del paese. Il tempo che non è così grullo e che
non giura nelle parole di questi sicofanti, farà la giustizia.
</p>

<p>
È in questa leggiadra casina che Maria Bonaparte
Wyse, bella e colta consorte sua, e fra le più riputate
scrittrici francesi, dettò le più lodate pagine della sua
<i>Louise de Kelner</i>, in cui tanta parte è trasfusa delle
amarezze, onde l’anima sua generosa venne dagli stolti
abbeverata.
</p>

<p>
Se recinto da maggiori simpatie, alle quali avrebbe
avuto diritto Urbano Rattazzi, nella quiete di codesta
sua villa, dopo le lotte parlamentari e le cure di Stato,
vi sarebbe più frequente venuto a ritemprare lo spirito
e rinnovare le forze.
</p>

<p>
Tien dietro, a poca distanza, la villa Pedraglio, e
poi ci si affaccia il sospirato Nino.
</p>

<p>
Diamovi gli ordini pel pranzo, indi proseguiamo a
costeggiare questa sponda.
</p>

<p>
Il principe Trubetzkoi, colle mine si preparò lo spazio
<span class="pagenum" id="Page_49">[49]</span>
entro la dura roccia del monte per rizzarvi un casino
di stile nordico, onde colla più sciagurata freddura fu
chiamato del principe <i>Turbascogli</i>; non è forse la postura
più allegra ad una villa; l’arido sasso che incumbe
non vi concede quella gajezza di pensiero, che tutta
invece vi ispira la villa Mylius, che, se al vero non mi
appongo, è tra le meglio intese del lago. Casa e giardino
vi sono egregiamente distribuiti.
</p>

<p>
Le ville Ricordi e Artaria hanno del pari i loro pregi:
presso a queste era la villa Carena, ma un bel dì del
novembre 1868 inabissò nelle ore meridiane, volendo
fortuna che nessuno degli uomini che vi lavoravano
perisse, perchè appena usciti. Fosse lezione ai molti
che troppo spesso, ad ampliamento di loro possessi, invadono
ciò che spetta al lago, il quale non attende a’
loro comodi, ma viene il dì che si ripiglia i suoi diritti!
</p>

<p>
Eccoci a Blevio.
</p>

<p>
È paese alpestre che non mette conto di ascendere,
da che le belle ville che adornan la sponda ci seducano
meglio; a meno che non vogliate visitar quella che più
su è dei signori Bocarmé e che dicono meritevole di
vedersi, e la villa e vaghissimo giardino già Comton ed
ora spettante al signor F. L. Lattuada, negoziante di
Milano; o spingendosi ancora più su, noncuranti delle
asprezze del cammino, non vi prenda curiosità di cercare
il <i>Pertugio di Blevio</i>, lunga galleria orizzontale
alta un braccio al più e occupata dalle acque colatizie
della montagna. Se di siffatte naturali cose voi siete
amanti, non lasciate allora di volgere la vostra attenzione
all’altro speco, o spacco verticale, che da quegli
alpigiani vien designato col nome di <i>Buco del Nasone</i>,
<span class="pagenum" id="Page_50">[50]</span>
opportunamente difeso da macigni onde non vi precipitino
dentro gli armenti che vi pascolano vicino. Forse
nel fondo di tale speco si potrebbero rinvenire fossili,
se fosse possibile di praticarvi indagini.
</p>

<p>
Presso alla chiesa parrocchiale di Blevio è la villa
di quella famosa danzatrice che fu Maria Taglioni, la
quale, fabbricandola, sperò passarvi gli ozî dell’età
matura, quivi pascendosi delle floride memorie che le
avrebbero richiamate le corone d’alloro, i ritratti e
tante altre opime spoglie de’ suoi teatrali trionfi, che
qui depose. Ma la fortuna, bizzarra e spesso crudele
iddia, volle disporre altrimenti.
</p>

<p>
Così chi avrebbe detto al principe Schuwaloff, che vi
eresse vicino una graziosa villa con architettura russa,
che di essa, come d’ogni altra pompa e commodità
mondana, sarebbe stato sì presto schivo, e colla religione
greca de’ suoi padri, l’avesse ad abbandonare
per rendersi barnabita in Milano, e poscia in Parigi,
ove scrisse <i>La mia conversione e la mia vocazione</i>, ivi
morendo nel 1859?.... Legata egli questa sua villa
del lago a’ suoi compagni di religione, veniva da essi
venduta a quel dotto intelletto di donna che fu Cristina
Trivulzio principessa di Belgiojoso, autrice di lodate
opere dettate nell’idioma francese, e spentasi
soltanto nel passato anno 1871. Ora toccò la villa in
eredità alla figlia Maria maritata al marchese Trotti.
</p>

<p>
Tengon dietro le ville Belvedere Vigoni e la Sparks,
questa d’architettura svizzera; ambe leggiadre, e con
peculiari caratteristiche che le rendono interessanti allo
spettatore.
</p>

<p>
Un’altra villa succede, che ricorda pure entusiasmi
<span class="pagenum" id="Page_51">[51]</span>
teatrali: La Roda è detta e fu di quella grande artista
cantante che si nomò Giuditta Pasta. Apparteneva prima
a madama Ribier, la crestaja che a Milano fu ricerca
da tutto il mondo elegante e accumulò gran fortuna.
Venuta poi alle mani della celebre cantante, per la
quale Bellini scrisse la <i>Norma</i> e la <i>Sonnambula</i>, cioè i
suoi insuperati capolavori musicali, la ampliò d’assai,
vi fabbricò, vi dispose giardini ed ombre, e fino a certo
tempo vi accolse anche ospiti e amici, fra cui sovente
quella gentile e rinomata poetessa che fu Adele Curti,
troppo presto rapita alle lettere, e troppo presto e ingiustamente
dimenticata, anche da chi ipocritamente
si scagliò su colui che fu creduto averne con offesa
d’amore accelerato il fine, su colui che invece non ha
cessato ancora d’amarla, testimonî questi versi, che di
lui si leggono stampati sulla strenna edita in Napoli,
intitolata <i>Il Vesuvio</i>, a scopo di beneficenza, e dettati
ventiquattro anni dopo quella immatura morte.
</p>

<div class="poem"><div class="stanza">
<p class="i01">Sovente l’ora quando è fatta bruna,</p>
<p class="i02">  A te pensando che ogni dì più adoro,</p>
<p class="i02">  Io chieggo ai raggi dell’argentea luna,</p>
<p class="i02">  Se il tuo bel peplo è della luce loro.</p>

</div><div class="stanza">
<p class="i01">Ed alle stelle che la notte aduna,</p>
<p class="i02">  Se son le gemme del tuo serto d’oro,</p>
<p class="i02">  E se dal ciel se ne dispicca alcuna,</p>
<p class="i02">  Io tremo e quasi per dolcezza moro.</p>

</div><div class="stanza">
<p class="i01">Chè penso allor che tu fedel mantenga</p>
<p class="i02">  Quella promessa che mi festi pia,</p>
<p class="i02">  E che ti prego dal Signor m’ottenga.</p>

</div><div class="stanza">
<p class="i01">E che la stella fuggitiva sia</p>
<p class="i02">  L’anima tua, che dall’empireo venga</p>
<p class="i02">  A raccoglier la stanca anima mia.</p>
</div></div>

<p>
<span class="pagenum" id="Page_52">[52]</span>
</p>

<p>
Giuditta Pasta in questi suoi diletti recessi della
Roda trascorse i suoi anni provetti, ma afflitti però
da domestici lutti. Ella anche vi morì. Un suo busto,
opera egregia dello scalpello del milanese Antonio Tantardini,
fu da’ Comensi collocato nel loro casino.
</p>

<p>
Ma l’ora del pranzo ci richiama al Nino.
</p>

<p>
La mensa, noi, stando in barca, la vediamo apparecchiata
sotto un pergolato che dà sul lago; così al diletto
dei cibi avrem congiunto quello non meno grato
della vista.
</p>

<p>
Risparmio la descrizione del Nino: è un’osteria, un
<i>restaurant</i>, quel che volete chiamarlo, di volgare architettura
a cui chi giunge non fa attenzione. Vi si sbarca,
si pon piede su d’un terrazzo, dove son disposte
tavole per chi vi mangerà o beverà; v’è buona cucina,
v’è buona cantina; chi ci viene, lo sa, se ne approfitta;
nè parte, come da tanti altri luoghi, disilluso.
</p>

<p>
D’altre specialità, che non sieno brigate, canti, giuochi
alla morra, suoni di qualche menestrello che capita
da Como, non vi saprei dire veramente.
</p>

<p>
Il Nino è il ritrovo della buona classe borghese,
per definirlo in due parole; come per la <i>haute volée</i> è
l’albergo della Regina d’Inghilterra, che sta alquanto
più in su nella sponda opposta, ed al quale riserbo condurre
il lettore in una prossima escursione.
</p>

<div class="figcenter"><a id="fill-052b"></a>
  <img src="images/ill-052b.jpg" alt="" />
<p class="caption">Villa Raimondi.</p>
</div>

<div class="chapter">
<p><span class="pagenum" id="Page_53">[53]</span></p>

<h2 id="esc4">ESCURSIONE QUARTA.
<span class="smaller">L’OLMO.</span></h2>
</div>

<div class="blockchap">
<p>
San Fermo e i volontarî di Garibaldi. — Borgo Vico. — Villa Barbò. — Il
Museo di monsignor Giovio e la villa Gallia. — Villa Saporiti, già
Villani. — Bonaparte e i deputati di Como. — Palazzo Resta. — Ville
Salazar, Bellotti, Mancini, Brivio, Belgiojoso, D’Adda e Pisa. — Villa
Mondolfo. — L’Olmo del marchese Raimondi. — Caninio Rufo e Plinio
il Giovane.
</p>
</div>

<p>
La meta di questa escursione è pel contrario un cotal
po’ aristocratica. Non prometto ai lettori di condurli
alla scoperta d’un <i>Crotto</i>, o di qualche elegante albergo:
la nostra passeggiata non va che di pochi passi fuor del
sobborgo Vico, che si distende sulla destra sponda del
lago, il qual può dirsi in questo suo primo bacino una
serie non interrotta di ville, che si riflettono con femminile
civetteria nelle onde.
</p>

<p>
Ci basti all’uopo noleggiare un burchiello, e così,
toccando appena dei remi, farlo avanzare lentamente.
Nè vi darò l’incomodo di scendere ad ogni tratto, chè
mi sento d’informarvi d’ogni cosa interessante rimanendo
in barca seduti.
</p>

<p>
Quel filare di piante è il pubblico passeggio della
città; più dietro e per la via che vi fu praticata forse
<span class="pagenum" id="Page_54">[54]</span>
trent’anni fa, si ascende a S. Fermo dove ne’ primi di
giugno 1859 audacemente i volontarî di Garibaldi attaccarono
gli austriaci di Urban e li ruppero con prodigi
infiniti di valore.
</p>

<p>
Dopo la chiesa di S. Giorgio, che precede al pubblico passeggio,
incomincia il Borgo Vico e con esso la villa dei
marchesi Barbò da Soresina, dove un giorno sorse la
celebre villa denominata il Museo del già ricordato
Paolo Giovio, vescovo di Nocera, che, a’ suoi giorni,
aveva il poco invidiabile coraggio di altamente proclamare
aver egli a propria disposizione due penne, l’una
d’oro per chi ben lo pagava, di ferro l’altra per chi
ciò non faceva: su per giù del resto il mal vezzo di
certi giornalisti d’oggidì di mia conoscenza, che senza
quel coraggio di dirlo, han tuttavia quell’altro di farlo.
Or bene il Giovio, lo <i>storicone altissimo</i> dell’Aretino, in
quella sua villa accumulato aveva quante preziosità potè
racimolare, sia per doni avuti spontaneamente, sia per
premi imposti e ricatti. Nella prefazione alle sue opere
<i>Ritratti d’uomini illustri</i> ne fece una lunga descrizione,
che, comunque interessante, risparmio al lettore, del
quale debbo già di troppo esercitar la pazienza col narrargli
delle ville che sussistono realmente adesso. L’abate
Gallio demolì nel 1616 il Museo, e la villa che ne
sorse sulle rovine si chiamò la Gallia, che ultimò il
marchese Fossani, ed ha buone pitture del Morazzone
e del Bianchi.
</p>

<p>
Segue la villa Saporiti, che un dì apparteneva ai
marchesi Villani e figurò allora nel processo intentatosi
a Londra contro Carlotta di Brunswick, regina d’Inghilterra,
del quale dirò parte a parte nella ventura
<span class="pagenum" id="Page_55">[55]</span>
escursione, e narra Cesare Cantù che vi alloggiasse
nel 1797 il generale Bonaparte, prescelta per l’eleganza
del suo ammobigliamento, e che ai deputati di
Como che gli si erano presentati, porgesse franche assicurazioni
che non sarebbero ni francesi, ni tedeschi,
ma italiani. Dopo i Villani ebbero la villa i Battaglia.
</p>

<p>
Sul terreno della Badia di Vico fu eretto il palazzo
dei conti Resta; più indietro è la villetta elegante dei
conti Salazar; ancora lungo il lago sorge quella de’ Bellotti;
poi quella de’ nobili Mancini, dei conti Belgiojoso,
dei marchesi Brivio, de’ marchesi D’Adda, del banchiere
Pisa, e finalmente del conte Sebastiano Mondolfo, che
coll’orgoglio legittimo consentito dal merito, giusta il
concetto d’Orazio, <i>sume superbiam quæsitam meritis</i>,
può come il romano Oratore vantarsi incominciare da
sè la nobiltà. Colle ingenti somme da lui consacrate a
scopi di beneficenza, coll’ajutare nazionali imprese, egli,
triestino, s’è conquistato la cittadinanza milanese e la
benemerenza nostra.
</p>

<p>
In questa sua villa, che siede sulle rive ridenti del
Lario, trovò nell’acquisto un prezioso e grandioso dipinto
del pittor Bossi, rappresentante l’ingresso del
general Pino in Milano da Porta Romana alla testa
dell’armata italiana reduce dalle campagne napoleoniche
del nord. Interessantissimo riesce principalmente
un tal quadro per tutte le foggie di vestir popolare che
vi si riscontrano nelle molteplici figure che lo popolano,
e più ancora per i ritratti dei principali personaggi che
vi sono rappresentati. Vi si ammirano altresì quattro
pregevolissimi acquerelli del Migliara, resi ancora più
interessanti, perchè istoriati da quattro diversi episodî
<span class="pagenum" id="Page_56">[56]</span>
di quel tristissimo tumulto che finì coll’eccidio dell’infelice
ministro Prina, onde si bruttò la storia della
mia città.
</p>

<p>
E così eccoci giunti ora alla meta della nostra
odierna escursione: all’Olmo.
</p>

<p>
Possiamo lasciare la barca.
</p>

<p>
Codesta villeggiatura, veramente principesca, oscura
tutte le altre in grandiosità e ricchezza. Anche la villa
che su questa dell’Olmo o ben presso sorgeva, a’ tempi
di Plinio, ed era di Caninio Rufo, non era di certo
inferiore, se non all’odierna grandiosità, certo alla sua
amenità e vaghezza; e poichè mi son proposto di ricordare
storici fatti e tradizioni che si collegano a queste
ville lariane, mi si permetta che io qui trascriva il
brano di Plinio il Giovane<a class="tag" id="tag9" href="#note9">[9]</a>, nel quale l’amico Caninio
Rufo intrattiene di questa sua villa:
</p>

<div class="blockquote">
<p class="center">
“C. Plinio a Caninio Rufo.
</p>

<p>
„Che fa Como, tua e mia delizia? Che quell’amenissima
tua villetta? che quel portico, dove è sempre
primavera? Che quell’ombroso boschetto di platani?
Che quel verde e lucidissimo canale? Che quel sottoposto
ed util lago? Che quel molle e pur saldo stradon
gestatorio? Che quel bagno tutto quanto riempito e
circondato di sole? Che quel tinello per molti e l’altro
per pochi? Che le stanze da giorno e quelle da notte?
Ti godi forse a vicenda or le une or le altre? O, come
<span class="pagenum" id="Page_57">[57]</span>
îl solito, ne sei distolto da frequenti corse, a fine di
attendere a’ tuoi negozi? Se tu ne godi, sei felice e
beato; non sei che volgo se ne fai senza.„
</p>
</div>

<p>
Distrutta, non si sa come nè quando, la villetta di
Caninio Rufo, ora questa più vasta vi sorge, che dicesi
dell’Olmo. La fabbricò il marchese Innocenzo
Odescalchi di Como su’ disegni di quell’illustre architetto
ticinese che fu Simone Cantoni<a class="tag" id="tag10" href="#note10">[10]</a>, vi profuse
stucchi, dorature, specchi e dipinti. V’è in una sala
una gran fascia di figure scolpite da quell’emulo di
Canova che fu Thorwaldsen, e vi sono mille altre preziose
cose d’arte.
</p>

<p>
Toccò questa villa in eredità al marchese Giorgio
Raimondi, che generosissimo vi menò lungo tempo la
vita; ma dopo le sventure toccate alla insurrezione
nostra del 1848, fra le proprietà sequestrate dalla
stoltezza de’ proconsoli austriaci, questa fu pure dell’Olmo,
che, a sommo dispregio delle cose nostre e in
odio del Raimondi, le dorate sale convertirono in caserma,
e sallo Iddio di qual modo conciassero tutte
quelle preziosità.
</p>

<p>
Sciolti dopo i sequestri, di tanti guasti stomacato
forse il marchese Raimondi, piacendosi d’altre sue comode
e non profanate villeggiature, questa più non curò
e, se la voce non erra, non ricuserebbe dallo spropriarsene.
</p>

<p>
Qualche regnante o gran ricco che aspiri a trovarsi
<span class="pagenum" id="Page_58">[58]</span>
lungo il Lario una delizia — poichè nella amenità di
queste terre e di queste acque si danno convegni principi
e ricchi d’ogni nazione —, vi troverebbe alla villeggiatura
dell’Olmo il suo conto, e la villeggiatura dell’Olmo
ritornar potrebbe tuttavia a’ suoi giorni di
prosperità e splendore.
</p>

<div class="chapter">
<p><span class="pagenum" id="Page_59">[59]</span></p>

<h2 id="esc5">ESCURSIONE QUINTA.
<span class="smaller">IL PERTUGIO DELLA VOLPE.</span></h2>
</div>

<div class="blockchap">
<p>
Gite montane. — Il trovante dell’Alpe di S. Primo. — Il Sarizzo. — Grotte
e caverne. — Grumello. — Villa Celesia. — La Zuccotta e I Tre Simili. — Il
signor G. B. Brambilla. — Villa Caprera del signor Loria. — La
Tavernola e l’Albergo. — Villa Gonzales. — Il capitano De Cristoforis. — La
Villa Bignami. — La Villa Blasis. — A Carlo Blasis. Versi. — Il
Bisbino. — Il Pertugio della Volpe. — Marmi e pietre.
</p>
</div>

<p>
Alla campagna, non è sempre a paesi, a mercati, a
ville che si ami, a ragion di piacevole passeggiata, andare;
ma assai spesso ben anco a cert’altri luoghi, dove
o la natura li rese interessanti, o la loro postura concede
che si godano panorami od estesi orizzonti. Nè
sono cotali escursioni le meno piacevoli, anzi il più
spesso sono quelle che divertono meglio. Il lago di
Como e il Pian d’Erba, che noi dobbiamo percorrere
allegramente insieme, ti presentano, amico lettore,
molti e amenissimi punti di tal fatta, che saran certp
anche per te deliziose mete a gite, a refezioni allegre,
come lo sono per tanti.
</p>

<p>
D’ordinario infatti vi si va recando il necessario per
la colazione: è così buono anche il più semplice companatico
quando è ammanito dall’appetito, reso più acuto
<span class="pagenum" id="Page_60">[60]</span>
dal lungo cammino fatto a piedi o sul dosso di qualche
mulo o asinello, e dalla fresca brezza che spira
sempre dalle frondose selvette, onde si vestono le nostre
colline, i nostri monti. E quelle chiare, dolci e
fresche linfe che scaturiscono improvvise dai massi, e,
formantisi in rivoletti, scendono così seducenti di balza
in balza, che t’invitano a gustarle o nel palmo della
mano, o alla foggia dei biblici soldati di Gedeone, o
nella barchettina di cuojo.
</p>

<p>
Qui lungo il lago di Como avviene che nelle corse
montane che si fanno si trovino altre curiosità, che,
anche senza essere geologi e naturalisti, richiamano
l’attenzione; quali, a mo’ d’esempio, enormi massi o
trovanti di granito, staccati dal monte e per nulla
aventi a fare colla natura della roccia di esso. Celebre
è quello, a cagion d’esempio, che scorgesi a sinistra
del lago sull’alpe di S. Primo e che molti traggono a
vedere, e quelli che vedremo sul monte che sovrasta a
Blevio. La presenza di tali trovanti ci attesta de’ cataclismi
avvenuti, come i fossili e le conchiglie, che su
per le vette di queste Prealpi si trovano, ne lascian
credere che veramente un giorno fosse questa nostra
Lombardia tutta quanta un mare.
</p>

<p>
Ma di secoli da quel tempo devono essere trascorsi
a centinaja.
</p>

<p>
Diffatti massi erratici si sfruttano dall’industria per
fabbriche, e in commercio si conoscono sotto il nome
di sarizzo; tanto l’uomo sa trar profitto di tutto!
</p>

<p>
Richiamano altresì l’attenzione e de’ geologi e dei
profani certe grotte e pozzi e caverne che si trovano,
come il Pertugio detto della volpe, al quale è diretta
<span class="pagenum" id="Page_61">[61]</span>
la nostra peregrinazione odierna; il Buco di Blevio e
quello appellato del Nasone che gli stanno rimpetto;
quello dell’Orso su Torrigia, a cui pure ne ho destinata
un’altra; e la Grotta della Masera sopra Careno
e Premenù sopra Pognana, e il Buco della Nicolina e
quello di Vallombria sovra il piano del Tivano, dove
pure condurrò più avanti il lettore, e la Tana Selvatica
sopra Grandola in Val Menaggio e Biancamonda sopra
Villeso, per non dir di tutte.
</p>

<p>
E siccome mi piace serbare un po’ d’ordine in queste
nostre escursioni, e far in modo che nulla sfugga
alla nostra osservazione (s’intende nulla del meglio),
così, rammentandomi che siam rimasti alla villa del
marchese Raimondi, denominata l’Olmo, passiamo in
rassegna le graziose e ricche ville che si vengono succedendo:
ci parrà più corta la via, per giungere al
Pertugio.
</p>

<p>
Se vi pare di variare, qui potete farne senza della
barca; perocchè è una buona via abbastanza larga per
trascorrervi la carrozza e farvi pure lo scambio con
quell’altra che le venisse incontro per ricondurvi al
sentiero che si sale alla montagna. Io per altro ho
promesso di accennarvi a tutte queste leggiadre casine
che si specchiano come vaghe odalische nel lago, e tiro
dritto in barca.
</p>

<p>
La prima che s’incontra è il Grumello, villa ora
del genovese banchiere Celesia, ma che prima fu dei
Gallio e poi de’ Giovi. Ha vicino la sua darsena, come,
quale in un modo, quale in un altro, l’hanno tutte;
perocchè aver la villa lungo il lago e non possedere
la sua lancia, o la gondola, o il canotto, o il piccino ed
<span class="pagenum" id="Page_62">[62]</span>
agile sandolino che sfiora appena l’acqua, è quanto non
averla. La più parte delle passeggiate è sul lago, e
sovr’esso si trascorre sempre al mattino, meno al meriggio,
indispensabilmente prima o dopo il desinare.
Con taluna di queste snelle imbarcazioni si va al mercato
di Como, si passa alla posta del paese a dare e
ritirar le lettere, si rasenta la sponda o si traversa
per le visite, si va incontro a’ piroscafi per vedervi i
passeggieri, o per la sola voluttà di farsi cullare dalle
grosse onde che nel moversi ne fan le ruote; si fanno
infine le escursioni di piacere; insomma si san sempre
trovare le occasioni d’essere in barca; così che possa
dirsi, senza dare nell’iperbole, che gran parte della
giornata la si passi sovra il lago.
</p>

<p>
Eccovi questa villa che è al di là della strada: è la
Zuccotta e appartiene al signor Giovan Battista Brambilla,
banchiere di Milano. Innanzi ad essa sarei tratto
a farvi un po’ di maldicenza, non a danno del suo ultimo
possessore, ma a beneficio del suo antecessore,
sempre nell’interesse della storia; ma preferisco rimandarvi
a quel libretto divertentissimo che dettò
quello svegliato ingegno di Defendente Sacchi, molti
e molti anni fa, allorchè la Zuccotta era venuta alle
mani di quel furbissimo abate che fu il professore
Pietro Configliachi. Il libretto ha per titolo <i>I tre Simili</i>,
e ci dice come qualmente la villa la Zuccotta,
acquistata co’ danari d’una signora, rimanesse invece
con mirabile artificio proprietà dello abate. L’è tutta
una rappresentazione di prestidigitazione da disgradare
Cagliostro. A’ tempi in cui usciva questa storia per le
stampe, gli Austriaci erano qui nell’apogeo della loro
<span class="pagenum" id="Page_63">[63]</span>
dominazione; epperò dovette stamparsi alla macchia e
passarsi dall’uno all’altro, quasi un numero rivoluzionario
della <i>Giovine Italia</i>.
</p>

<p>
Questa villa era stata edificata dai signori Volpi; il
Configliachi, da uomo di sottile ingegno, ne l’aveva di
molto abbellita; ma chi la ridusse alla vaghezza d’oggidì
fu l’odierno proprietario di essa signor Brambilla,
che elevandola fino al sommo della collina e occupando
parte del Cereseto, che il Cantù dice <i>lodato per fichi
squisiti</i>, la fece tra le migliori onde il lago si pompeggia.
Quivi accolse oggetti di pittura e di scultura,
e deve essere per lui di non poca soddisfazione nel vederli
innanzi a sè, ripensare che ognun di essi rappresenta
una commissione da lui data a questo o a quell’artista,
e da lui data in tempo, quando cioè può
valere altresì a beneficenza. Queste cose sono omai così
poco e da’ pochi comprese, che rilevarle, per lo scrittore
è un dovere.
</p>

<p>
Più avanti il medesimo signor Brambilla, traendo
partito da qualche spazio concessogli dal capriccioso
lago, fabbricò un bellissimo palazzino, che, in omaggio
al Titano d’Italia, intolò Caprera, e non è a dirsi come
lo fornisse d’elegante suppellettile. L’una sola di queste
ville oh come appagherebbe le aspirazioni di molti!
Ora essa divenne proprietà del ricchissimo signor Loria,
che la grande fortuna ammassata ne’ commerci in
Egitto sfrutta degnamente fra noi. Il suo palazzo di
Milano è tra le migliori e suntuose opere architettoniche
del nostro tempo.
</p>

<p>
Dalla Caprera alla Tavernola, già degli Stagnoli, ora
di proprietario tedesco, non corrono che pochi passi.
<span class="pagenum" id="Page_64">[64]</span>
Quivi è facile trovare chi vi affitti, se bramate gustarvi
gli ozî lacuali, molto più poi che ora vi si è stabilito
un albergo. Il luogo è bello, comoda la casa, proprie
le suppellettili, splendide le vicinanze. Non sarà certo
inopportuna questa mia designazione. Essa venne architettata
da quel valoroso che è il Tatti.
</p>

<p>
La villa Gonzales vi succede. Sorge a testimonio di
quanto possa l’ingegno anche sopra la nascita e l’educazione
di convenzione. Il Gonzales, datosi agli appalti
e fattosi più volte milionario, qui si aveva preparato
deliziosissimi ozî e riposi dalle annuali fatiche. Spiegò
il gusto de’ gran signori dalla natività: le sue allogazioni
artistiche non sono state mai a casaccio, ma presiedute
dalla intelligenza. Il Fasanotti, principe de’ nostri paesisti,
della villa del Gonzales fece uno de’ soliti suoi capolavori.
Fu l’onore allora della pubblica mostra di belle
arti di Brera; ora lo è della superba casa del signor
Gonzales. Fra gli altri molti oggetti d’arte che vi accolse,
evvi il bellissimo Ismaele dello Strazza e un bel
quadro di Sebastiano De Albertis, raffigurante la morte
del capitano De Cristoforis, avvenuta nella fazione di
S. Fermo già ricordata. Ma, tanta delizia, contro la
comune aspettazione, ora da lui fu ceduta a ricco straniero;
tanto è vero che l’uomo propone e Iddio dispone.
</p>

<p>
Poi la villa Bignami, eseguita dietro disegno dell’architetto
Clerichetti, e basta per dirla di buona architettura;
e quindi la Cima, che deve la sua esistenza al
generale Pino, di cui dissi già addietro e avrò a dire
nella prossima escursione ancora. Fu in questa villa
che quel famoso vi moriva nell’anno 1826.
</p>

<p>
Dietro di queste ultime ville, al di là della strada
<span class="pagenum" id="Page_65">[65]</span>
carrozzabile, che ho già sopra ricordata, presso il torrente
della Breggia, che passando nella Vall’Intelvi,
viene presto a buttarsi nel lago, una graziosa villetta,
che per me ha grandissimo valore, attrae il vostro
sguardo. Tersicore vorrebbe esser detta, perocchè essa
appartenga al suo più celebre sacerdote vivente, a Carlo
Blasis vuo’ dire, che congiuntamente a quella somma
artista che fu Annunziata Ramaccini, che gli è compagna,
portò la R. scuola di perfezionamento di ballo
di Milano a quell’altezza e fama che ognun sa. Nel
Blasis l’insegnamento egregio non fu l’effetto soltanto
delle tecniche nozioni apprese alla sua volta in giovinezza,
ma il frutto altresì di quella coltura onde erudì
lo spirito, e delle dottrine estetiche nelle quali è maestro
e per le quali potè donare alle lettere e all’arte
sua un preziosissimo <i>Manuale della danza</i>, un filosofico
volume <i>Sull’uomo fisico intellettuale e morale</i>, e infinità
d’altri lavori di scienza e di erudizione, che il resero
l’indispensabile collaboratore di non so quanti giornali
artistici italiani ed esteri.
</p>

<p>
Mi conceda il lettore che io dedichi all’amico la
versione d’un enfatico carme latino che il direttore del
<i>Propagateur du Var</i>, Dario De Rossi, pubblicava in
onore di lui. È sì raro che periodici francesi riconoscano
il merito de’ nostri, che chi legge avrà caro che
le pagine di prosa ora alterni con versi che sì onorevolmente
testimoniano d’un nostro concittadino.
</p>

<div class="poem"><div class="stanza">
<p class="i01">Non mai, se il dolce di Calliope labbro</p>
<p class="i02">  Mi sorridesse, o da Polinnia il dotto</p>
<p class="i02">  Artificio non fosse a me negato</p>
<p class="i02">  De’ carmi, o pur se d’imitar col canto</p>
<p class="i02">  Mi fosse Orfeo da pio destin concesso;</p>
<p class="i01"><span class="pagenum" id="Page_66">[66]</span></p>
<p class="i02">  Non mai, Blasis, potria le tue virtudi</p>
<p class="i02">  Degnamente narrar onde risplendi,</p>
<p class="i02">  Siccome astro fulgente in sul creato.</p>
<p class="i02">  A la palestra le solerti membra</p>
<p class="i02">  Ad addestrar tu insegni, e tu la danza</p>
<p class="i02">  Guidi ed al piede la cadenza, e il modo,</p>
<p class="i02">  E la posa ed il gesto e ogni movenza,</p>
<p class="i02">  Memore ancor dell’arte prisca, apprendi.</p>
<p class="i01">Il diviso dall’orbe irto britanno,</p>
<p class="i02">  Ammira e plaude; e quei che pria Colombo</p>
<p class="i02">  Sotto l’ardente sol scopriva audace</p>
<p class="i02">  Dopo acerbe fortune e l’aspra gente</p>
<p class="i02">  Delle Esperidi e quei che del Sequano</p>
<p class="i02">  Flutto nobil si fa, popol di Francia,</p>
<p class="i02">  Inclito in armi e nel civil costume,</p>
<p class="i02">  Blasis, dal genio tuo, da tanta altezza</p>
<p class="i02">  Di tua mente commossi, al ciel la lode</p>
<p class="i02">  Del tuo nome innalzar e della terra</p>
<p class="i02">  Itala che ti fu larga nodrice</p>
<p class="i02">  E della tua s’onora inclita fama.</p>
<p class="i01">Te la Gloria sublima e il tuo sembiante</p>
<p class="i02">  Ritrae nel marmo. — A che ricordo io mai</p>
<p class="i02">  Queste povere cose? — Oh! non da meno</p>
<p class="i02">  De’ più gagliardi ingegni, osasti primo</p>
<p class="i02">  Tu dell’uomo indagar le meraviglie</p>
<p class="i02">  Note appena ridir ed ogni moto</p>
<p class="i02">  Dell’animo a che valga e i nostri petti,</p>
<p class="i02">  L’abito di natura, onde agli offici</p>
<p class="i02">  C’informiam della vita ed alle eccelse</p>
<p class="i02">  Regioni ci estolle, o in giù trascina</p>
<p class="i02">  E ci offusca le menti e il corpo solve;</p>
<p class="i02">  Che mai possa la donna e quanto ingegno</p>
<p class="i02">  E nelle membra sue vigore accolga;</p>
<p class="i02">  Quali rifulgan per sapere e quali</p>
<p class="i02">  Alla patria devoti emergan forti</p>
<p class="i02">  Nelle battaglie eroi, o la lor vita</p>
<p class="i02">  Abbian dell’Arti al sacro culto intesa.</p>
<p class="i01"><span class="pagenum" id="Page_67">[67]</span></p>
<p class="i01">Quanto fai, quanto scrivi, a te le menti</p>
<p class="i02">  Concilia, o Carlo, e raddolcisce i petti</p>
<p class="i02">  Ed è fama così che la prestanza</p>
<p class="i02">  De’ tuoi modi squisiti abbia lasciati</p>
<p class="i02">  Ricordevoli molti; al par di pianta</p>
<p class="i02">  Che frondosa al venir di primavera</p>
<p class="i02">  S’incorona di fiori e nell’estiva</p>
<p class="i02">  Stagion pendon dai rami i dolci pomi.</p>
<p class="i02">  Quivi de’ lor melodïosi canti</p>
<p class="i02">  Empion l’aure gli augelli e qui per lungo</p>
<p class="i02">  Cammino il vïator stanco riposa</p>
<p class="i02">  E le forze a la fresca ombra rintegra.</p>
<p class="i01">O dell’Italia onor, de la severa</p>
<p class="i02">  Sofia decoro, lungamente vivi</p>
<p class="i02">  All’arte e a’ tuoi, felice! e quando avrai</p>
<p class="i02">  Grande e incolume i tuoi giorni compiuti,</p>
<p class="i02">  Te Clio, te Euterpe e la virtù non morta</p>
<p class="i02">  De la tua patria adducano immortale</p>
<p class="i02">  Sovra nuvola ardente in grembo al cielo!</p>
</div></div>

<p>
Ma qui ne è forza balzar dalla barca e ascendere il
monte che nomano il Bisbino. Badiam però che la sua
sommità sia libera e serena; perocchè quando essa si
incorona di nubi, gli è indizio che il cielo si turberà,
che non tarderà guari a piovere a dirotto:
</p>

<div class="poem"><div class="stanza">
<p class="i01">Se il Bisbin mette il cappello,</p>
<p class="i01">Corri a prendere l’ombrello;</p>
</div></div>

<p>
così avvertono, a mo’ di sentenza, quelli del luogo.
</p>

<p>
Sulle sue pendici seggono le grosse terre di Piazza e
di Rovenna, dove è anche una bella chiesa e dove, non
ricordo in qual tempo dell’anno, è una sagra a cui
corre gran gente, ma più ancora al Santuario sulla
vetta.
</p>

<p>
Più in su è il Pertugio della Volpe.
</p>

<p>
La vista che al di fuori ci si offre è incantevole: valeva
<span class="pagenum" id="Page_68">[68]</span>
la pena di venirvi. Ma descrivervi il panorama non
mi calza, da che la descrizione è esaurita per chi montò
sul Generoso. Tuttavia a chi non garba il maggior incomodo
di salire fin lassù, questa vista del Pertugio
della Volpe lo paga certo del minor disturbo.
</p>

<p>
Entriamo adesso. È una grotta che s’addentra assai
e assai: i banchi calcarei che vi sorgono e la rendono
ineguale, vi palliano la lunghezza. Fu misurata novecento
metri: sarà vero? Io non mi sto fra coloro che
si mostran troppo increduli, nè mi voglio, San Tomaso
novello, metter la mano a sindacare. Parmi migliore
civiltà arrendermi a chi me la spara grossa... e saran
dunque novecento metri di lunghezza, e voi credetevi,
o lettori; e se no, pigliatevi il gomitolo del villano di
Barnabò Visconti e misuratela a vostro talento.
</p>

<p>
Vuolsi ricca questa grotta — alla quale per avventura
qualche volpe snidata ha dato il nome — di alabastri
venati; ma già questi monti che fiancheggiano il
vaghissimo Lario sono sì larghi depositari di marmi e
pietre che interessano il naturalista e lo speculatore,
che se n’avrebbero a scrivere volumi. Intanto godono
gran rinomanza il marmo bianco di Olgiasca che prolungasi
sulla riva opposta del lago, ove presso Musso
già esistevane una cava; quello nero di Varenna; la
pietra di Moltrasio che riducesi anche a lamine sottili
per grondaie di tetti e pavimenti; le lumachelle della
Tremezzina e il sarizzo che ho testè accennato, e il
marmo bindellino che è nel letto del Varrone, e moltissimi
sassi calcari che alimentano attivissime fornaci.
</p>

<p>
E qui basti e discendiamo, perchè l’ora si fa tarda.
</p>

<div class="figcenter"><a id="fill-068b"></a>
  <img src="images/ill-068b.jpg" alt="" />
<p class="caption">Villa d’Este.</p>
</div>

<div class="chapter">
<p><span class="pagenum" id="Page_69">[69]</span></p>

<h2 id="esc6">ESCURSIONE SESTA.
<span class="smaller">LA VILLA D’ESTE.</span></h2>
</div>

<div class="blockchap">
<p>
Cernobbio. — Debitori e Monache. — Villa Bolognini. — Villa Lejnati. — Villa
Belinzaghi. — Garrovo. — Il generai Pino. — La villa d’Este. — Giorgio
IV d’Inghilterra. — La principessa di Galles. — Suo processo. — Sua
morte. — Sue opere alla villa d’Este. — L’Albergo della Regina
d’Inghilterra. — L’acqua della Coletta.
</p>
</div>

<h3>I.</h3>

<p>
Un giorno m’accadde di dire che un libro ben curioso
sarebbe quello che s’avesse a fare <i>Dei misteri del
lago di Como</i>. Già il lettore che mi ha seguíto ne ha
per avventura intraveduto taluno; ma siccome questo
volume è destinato a tutt’altro fine, non mi farò a rivelarli
adesso, limitandomi però a riassumere quelli che
sono già caduti nel dominio della storia, e che per conseguenza
non ponno più esser misteri.
</p>

<p>
D’altronde, so che il titolo di <i>Misteri del lago di
Como</i> piacque ad altro scrittore e li ha dettati; non
li ho letti, — come si può giungere a tutto? — ma
suppongo che saranno indubbiamente una storia immaginosa,
<span class="pagenum" id="Page_70">[70]</span>
sul tenore delle altre congeneri, — e allora
non era quella la mia intenzione<a class="tag" id="tag11" href="#note11">[11]</a>.
</p>

<p>
Io voleva con quel pensiero alludere alle cento misteriose
scene cui furono teatro le varie ville che si stendono
dall’una e dall’altra sponda del lago; scene d’amore,
scene di crimini, di romanzo e di assisie, burlevoli
e più che serie, che a raccorle ed ammannirle vi
vorrebbe la penna di Sue o di Dumas, di Ponson du
Terrail — poichè v’ha anche il terribile — o di Gaborieau,
i romanzieri alla moda in Francia.
</p>

<p>
Ora in questa mia escursione non chiamerò il lettore
ad assistere a scene misteriose, ma ad uno storico avvenimento;
quantunque il processo cui fece luogo fu ben
lungi dallo squarciare interamente il velo di tutto
quanto si compì fra le pareti della villa d’Este.
</p>

<h3>II.</h3>

<p>
E prima di tutto non lasciamoci passare queste altre
che ci conducono alla nostra meta; esse hanno
tutto l’interesse al nostro sguardo: eleganti, graziose
ne accivettano a far omaggio anzitutto alla bellezza,
poi a monsignor Milione.
</p>

<p>
La prima è rappresentata nella villa Bolognini, dalla
più leggiadra e graziosa creatura, cui stia a maraviglia
sulla bellissima testa la corona ducale; la madre sua,
divenuta principessa, ebbe la dedica d’un magnifico
<span class="pagenum" id="Page_71">[71]</span>
romanzo di Balzac, in cui le è dato tributo altresì di
spirito, e quel messere in fatto di spirito poteva ben
essere giudice competente.
</p>

<p>
Ma qui ci troviamo in Cernobbio: una parola del
paese.
</p>

<p>
Il nome di esso lo si fa derivare da <i>cœnobium</i>, cenobio,
da un monastero che v’era di cluniacensi, e
credo che sia una delle migliori e incontrovertibili etimologie.
Ai cluniacensi succedettero le monache; ma
sembra che l’aria del lago e queste naturali maraviglie
delle sue rive rendano infiammabili gli animi, ardenti
i cuori, e che le povere recluse fossero facilmente
spinte a voluttà e gusti poco ascetici, se non soltanto
qui, ma anche altrove, come vedremo, l’autorità regia,
o l’ecclesiastica, se ne dovette ingerire e mandarle a
menare quella vita altrove. Le monachelle di Cernobbio
furono cacciate dal loro ridente soggiorno da quel
nemico di cocolle e di veli che fu Giuseppe II.
</p>

<p>
La cronaca ha serbato memoria d’un solo avvenimento
di questa borgata, che pare dovesse essere un
tempo più popolosa e forte. Narrasi che nel 1433
alcuni uomini di Cernobbio fossero stati tratti per debiti
nelle carceri di Bellagio; che ad altri loro conterranei
fosse entrato il ruzzolo di liberarneli, e là recatisi
di cheto, ne li avessero cavati a forza. Era duca
di Milano allora quel prepotente di Filippo Maria Visconti,
il marito della sventuratissima Beatrice di Tenda,
che, avuto sentore appena dell’avvenimento, mandò
ad istituire il processo, sperando scoprire i colpevoli;
ma poichè la sapienza di quegli inquisitori non giunse
a darli nelle mani, il Visconti fece sommaria vendetta,
<span class="pagenum" id="Page_72">[72]</span>
desolando tutta la terra di Cernobbio, ch’era assai più
industriosa, e consegnando alle forche quanti avevano
osato opporgli resistenza.
</p>

<p>
L’industria maggiore de’ suoi abitanti è in oggi la
pesca e i nauli, guidando essi cioè le imbarcazioni de’
molti che affluiscono a bearsi delle delizie del Lario,
ed eseguendo i trasporti di pietre, calce e derrate.
</p>

<p>
Ho dato omaggio alla bellezza: ora alla ricchezza.
</p>

<p>
Questa è rappresentata in Cernobbio dalle due ville
dei banchieri Lejnati e Belinzaghi, che vi raccolsero in
esse tutte le opportune comodità della vita.
</p>

<p>
Più oltre un cancello vi annuncia il parco della Villa
d’Este.
</p>

<p>
Il cardinal Gallio, che si pretende nato in Cernobbio,
fabbricò questa villa che è fra le più grandi e sontuose
del lago; tanto così che or fan due anni l’imperatrice
di tutte le Russie vi trovava comodo albergo.
Passò di poi in proprietà ai conti Calderari, onde da
Garrovo, che si chiamava dapprima, si nomò poscia da
essi, infino al dì che Carolina Amelia Elisabetta di
Brunswick, principessa di Galles, venuta in Italia nell’anno
1816, eleggendola a propria stanza, vi impose
il nome di Villa d’Este, che le rimane ancora.
</p>

<p>
Il general Pino, che sposava una donna dei Calderari,
riceveva con essa anche la villa; e un bel dì che
l’affettuosa sposa attendeva in quegli ozj il marito, fece,
sulle alture onde si chiude il recinto della villa e che
per felice combinazione rassomigliavano in minori proporzioni
a quelle su cui a Tarragona di Spagna si
distendevano i fortilizî che il marito aveva coll’armi
italiane espugnati, rizzare tanti fortini che imitassero
<span class="pagenum" id="Page_73">[73]</span>
in piccolo que’ maggiori, così preparando al marito la
più grata sorpresa. E poichè meglio si ravvivassero in
lui quelle grate e gloriose memorie, disponeva che gli
alunni del collegio militare di Milano, istituito a San
Luca dal generale Teulié, vi venissero a far loro armeggiamenti,
attacchi e fuochi con mirabilissimo effetto.
</p>

<p>
Ma la Villa d’Este fu teatro a scene più importanti
di questa, per lo scandalo che ne fu fatto per Europa
tutta, e che rivelò il famoso processo che si compì in
Londra nel 1820; e siccome da tutti si chiede come,
perchè e quando venne dato alla villa il nome che essa
ha, come e perchè il nome di Regina d’Inghilterra fu
imposto al bellissimo albergo che nel giardino venne
edificato dal barone Ciani, che tutta la villa acquistò
e vi fabbricò per entro casini, dominato, com’era solito
a dir egli, dal mal della pietra; così mette conto
che io narri questa storia scandalosa e più scandaloso
processo, compendiandola da’ <i>Processi Celebri</i> che la
resero ne’ suoi particolari.
</p>

<h3>III.</h3>

<p>
La vita di disordine e di dissipazione, cui, dopo d’essere
uscito nel 1781 dalla minorità, s’era interamente
abbandonato quel Giorgio Augusto Federico, principe
di Galles, erede presuntivo della corona d’Inghilterra
e che fu poi Giorgio IV, rimase così notoria, che di poco
aggiunse a popolarizzarla il bel romanzo di Gozlan.
</p>

<p>
I suoi banchetti ricordavano le cene dell’impero di
Roma: Fox, Sheridan, Brummel, Erskine, Grey e Russel
<span class="pagenum" id="Page_74">[74]</span>
ne erano i compiacenti compagni nelle orgie, negli
stravizzi, nelle vergogne, come erano i più eleganti che
costituivano la <i>fashion</i> inglese. Superbi equipaggi,
amanti di gran prezzo, dispendî pazzi in giardini e palazzi,
e perfino giunterie di giuoco si alternavano co’
stravizzi nelle più ignobili taverne: non una tradizione
in lui di quella moralità e austerità, nella quale era
stato nella fanciullezza cresciuto in corte. Carlton-House
fu il teatro di tanto scialacquo e dissolutezza.
</p>

<p>
Non bastavano a sì grandi follie nè la rendita fattagli
di cinquantamila lire sterline, nè i redditi del ducato
di Lancaster. A capo di tre anni di sua maggiorità egli
aveva già inoltre creato a sè un debito di mezzo milione
di sterline, vale a dire dodici milioni e cinquecentomila
franchi. Insorsero i creditori, il re Giorgio III si ricusava
di pagare, lo scandalo crebbe, e la Camera dei
Comuni, dopo un dibáttito scandaloso, finì col votare
una somma di 161,000 sterline (4,025,000 fr.) per pagarne
i debiti.
</p>

<p>
Incappato dipoi nelle reti di una signora Fitz-Hubert,
cattolica irlandese, costei giunse a farsi segretamente
sposare, sebbene un tal matrimonio fosse colpito
di nullità, contrario essendo alle leggi del regno, queste
non permettendo a’ principi della famiglia reale di
contrarlo prima de’ venticinque anni; oltre che il matrimonio
del principe ereditario con una cattolica lo
escludeva dalla successione al trono.
</p>

<p>
Aumentati inoltre i suoi debiti, dai quali punto non
aveva ristato, fino alla ingente somma di 642,890 sterline,
a meglio cioè di sedici milioni di franchi, parve
al governo non esservi altro riparo che un matrimonio
legale.
</p>

<p>
<span class="pagenum" id="Page_75">[75]</span>
</p>

<p>
A vincere gli aperti rifiuti opposti dal principe, fu
adoperato James Harvis, più tardi conte di Malmesbury,
esperto negoziatore durante le guerre della repubblica
e dell’impero francese, le cui <i>Memorie</i>, lasciate
dopo morte, forniscono i più curiosi particolari circa il
modo da lui usato per condurlo ad accogliere l’offertogli
partito.
</p>

<p>
I creditori, all’uopo sollecitati e divenuti a lui insopportabili,
determinarono finalmente l’adesione del
principe al matrimonio, ch’egli chiamava il proprio suicidio.
</p>

<p>
Gli venne fidanzata Carolina Amelia Elisabetta di
Brunswick, figlia di quel duca di Brunswick che nel 1792
forzò audacemente le frontiere di Francia.
</p>

<p>
Mirabeau aveva attestato di lei esser amabilissima,
spiritosa, bella e assai vivace; ma il signor di Malmesbury
nel 1794, quando fu conchiuso il matrimonio (2
dicembre), la trovò, oltre che già di più di ventisei
anni, se abbastanza bella e con due stelle di occhi, anche
un cotal po’ triviale, con denti mezzo guasti e
spalle impertinenti.
</p>

<p>
La cronaca del paese mormorava di lei, come di donna
leggiera, avida di piaceri, e la faceva eroina d’una romanzesca
fuga con un giovine uffiziale della corte del
padre.
</p>

<p>
Ne completeranno il breve schizzo che ne ho fatto
queste bizzarre particolarità che si leggono nel giornale
dello stesso conte di Malmesbury.
</p>

<p>
“— Il principe, madama, — le disse questo abile
negoziatore un giorno — è assai delicato per ciò che
riguarda la nettezza. — Il giorno dopo la principessa
comparve assai bene lavata dalla testa ai piedi.„
</p>

<p>
<span class="pagenum" id="Page_76">[76]</span>
</p>

<p>
“Ho avuto, scrive lo stesso Malmesbury, due colloquî
colla principessa Carolina, uno sulla pulizia e sulla
decenza, ed un altro sul riserbo nel parlare. Ho procurato,
per quanto può farlo un uomo, di convincerla
della necessità di porre molta attenzione in tutte le
parti del suo abbigliamento, sia in quello che si vedeva,
sia in quello che rimaneva ascoso... Sapevo che
portava delle sottane grossolane, delle camicie ruvide
e delle calze di filo, e non fossero neppure ben pulite
e cambiate abbastanza di frequente!... È singolare
come su questo punto sia stata trascurata la sua educazione
e come sua madre, benchè inglese (Augusta,
sorella di re Giorgio III), vi abbia fatto poca attenzione.
L’altro nostro colloquio versò sul modo leggiero
con cui parlava della duchessa (sua madre), burlandosi
sempre di lei e dinanzi a lei... Ella capisce tutto ciò,
ma lo dimentica...„
</p>

<p>
Questi erano gli sposi: vediamo i frutti di tal connubio.
</p>

<h3>IV.</h3>

<p>
Il principe di Galles mandava a Greenwich, a ricevere
la sua sposa, lady Jersey sua recente amante, ciò
che stabiliva fin dai primi momenti in costei una acerrima
nemica di Carolina, perchè non le aveva dissimulato
frizzi pungenti che non si perdonano.
</p>

<p>
Trovo scritto che la prima notte di matrimonio fu
degna di questi sponsali. Dopo alcune ore, il principe
abbandonava il letto nuziale, senza dissimulare il suo
<span class="pagenum" id="Page_77">[77]</span>
turbamento, la sua collera e il suo disgusto. Che pensare
dei misteri di questa notte? Si parlò d’ubbriachezza,
di trasporti lubrici, di scoperte umilianti....
Checchè ne sia, è certo che il principe, ubbriaco come
un facchino, passò la maggior parte della notte sdraiato,
non nel letto nuziale, ma su d’un tappeto.
</p>

<p>
Dopo tutto, il 7 febbrajo 1796, nove mesi successivi
a quella notte, Carolina dava alla luce la principessa
Carolina Carlotta Augusta di Galles.
</p>

<p>
Ma non fu codesto un anello di ricongiunzione fra i
due sposi. Il principe di Galles continuò a vivere separato
dalla moglie; anzi, dopo due lettere scambiatesi
fra essi, come a specie di convenzione d’una separazione
di fatto, la principessa di Galles si ritrasse a
Black-Heat nel Devonshire, da cui di rado si toglieva
per comparire a corte; intenta, del resto, alle cure
della propria bambina.
</p>

<p>
Nel 1804 cominciò la maldicenza, incitata da lady
Jersey, a esercitarsi a di lei danno. Disse di scandalosi
amori suoi con lord Eardley, e si pretese che William
Billy Austin, fanciulletto da lei caritatevolmente ricoverato
e amato, fosse il frutto di adulteri amori.
</p>

<p>
La delicata investigazione che si istituì l’assolse completamente,
e si trovò che il fanciullo era invece dello
spedale di Brownlow-Street, ed erano suoi genitori
Sofia Austin e un falegname di Deptfort, conchiudendosi
che i di lei accusatori avrebbero meritato di essere
processati con tutta la severità delle leggi.
</p>

<p>
Ma ciò non avendo giovato a ritornarle tutta la reverenza
dovuta al suo grado, molto più che l’investigazione
e i suoi risultamenti erano stati tenuti segreti,
<span class="pagenum" id="Page_78">[78]</span>
ella ne reclamò al re suo suocero, invocando la pubblicità
di tutto. <i>The Book</i>, che ne fu la raccolta degli
atti, comparve; ma giunto al potere Perceval, che era
stato consigliero alla principessa di quella pubblicazione,
ne scongiurò lo scandalo e soppresse il libro, e diè egualmente
soddisfazione a Carolina, operando in guisa che
Giorgio III e i due fratelli del principe di Galles le
facessero solenni visite, e che una decisione del consiglio
di Stato ne confermasse l’innocenza.
</p>

<p>
Ma gli odî del marito crebbero a dismisura, ed ei
le tolse la figlia. Ricorse ella, ebbe nuova riconferma
d’incolpabilità, ma non riebbe la figliuola.
</p>

<p>
Le fu interdetto allora ricomparire a corte, non
potendo il principe, divenuto reggente per la demenza
del padre, incontrarsi con lei. Ne chiese ragione a lui
medesimo, ma non n’ebbe risposta tampoco.
</p>

<p>
La figlia Carlotta veniva destinata dal reggente al
principe d’Orange, erede presuntivo del trono de’ Paesi
Bassi; dovendo mal suo grado obbedirvi, in capo lista
delle persone che dovevano invitarsi al matrimonio la
giovinetta scrisse il nome della madre. Giorgio gliela
ritornò radiandone il nome; ma Carlotta alla sua volta
cancellò un nome: era quello del futuro sposo, e rinviò
al padre la lista. Ella andava sposa poco dopo al duca
di Sassonia Coburgo.
</p>

<p>
La principessa di Galles risolse allora di abbandonar
l’Inghilterra.
</p>

<p>
Il Parlamento le fissava l’appannaggio d’annue lire
cinquantamila sterline; essa non ne accettò che trentacinquemila,
e partiva il 9 aprile 1814, assumendo il
nome di contessa di Wolfenbüttel.
</p>

<p>
<span class="pagenum" id="Page_79">[79]</span>
</p>

<p>
Si diresse dapprima al suo paese natio; quindi partì
per la Svizzera, visitò l’Italia, la Grecia, la Turchia,
la Palestina, Tunisi; poi si stabiliva a Pesaro, e da
ultimo a questa villa Calderari sul lago di Como, che
ricevette da lei, come già sa il lettore, il nome di Villa
d’Este.
</p>

<h3>V.</h3>

<p>
Quale fosse la vita della principessa di Galles all’estero,
e principalmente su queste rive del lago, non
ne è spenta la memoria fra noi. V’hanno di molti ancora
che rammentano averla veduta, che si trovarono
ai licenziosi balli cui ella assisteva alla Barona presso
Milano, che la riconobbero ai veglioni della Scala con
travestimenti impossibili o toalette sconvenienti; come
moltissimi ne levano a cielo ancora gli atti infiniti di
una inesauribile generosità e carità.
</p>

<p>
Queste sponde del Lario echeggiano tuttavia degli
inni riconoscenti alle sue splendide beneficenze. Ella
allargò e compì la via che da Como metteva alla sua
residenza e spese assai denaro in altre opere vantaggiose
a quel paese.
</p>

<p>
Se non che l’odio del marito e l’ira de’ nemici da
lei lasciati in Inghilterra non s’erano tenuti paghi di
sua partenza: essi la seguivano nelle sue peregrinazioni,
nel suo volontario esilio. Neppur si volle informarla
della morte della figliuola, neppur di quella del suocero
Giorgio III, avvenuta il 29 gennajo 1820, da lei
sapute entrambe soltanto a caso.
</p>

<p>
<span class="pagenum" id="Page_80">[80]</span>
</p>

<p>
S’inasprì ancor più la persecuzione contro di lei
coll’avvenimento di suo marito Giorgio IV al trono.
Il suo nome fu tolto dalle preghiere della liturgia
britannica, e le fu messa, per così dire, a’ fianchi
una commissione segreta che ne spiasse la vita.
</p>

<p>
E questa nella sua permanente inchiesta, stabilita
fra persone influenti in Milano, raccoglieva fatti, circostanze,
nomi e testimonianze terribili contro di lei.
</p>

<p>
Carolina, reclamando contro le misure summentovate
prese in Inghilterra contro di lei, minacciava recarsi a
Londra a reclamare i suoi privilegi di regina; ve la aizzavano
i <i>whigs</i> che avrebbero voluto suscitar con ciò
gravi imbarazzi al nuovo regno; sconsigliavanla i <i>tories</i>
collo spauracchio d’uno scandaloso processo. Nulla temendo
Carolina, sullo scorcio del maggio 1821, arrivò
in Francia, deliberata d’incarnare il proprio progetto.
</p>

<p>
Lord Hutchinson le venne incontro, e da parte di
lord Liverpool, ministro di Giorgio IV, le offriva aumentarle
l’appannaggio fino a 50,000 lire sterline all’anno,
purchè restasse fuor d’Inghilterra, non assumesse titolo
di regina, nè altro spettante alla famiglia reale d’Inghilterra.
</p>

<p>
Ella rispose a questa proferta, imbarcandosi sul pachebotto
inglese <i>Principe Leopoldo</i> per Londra.
</p>

<p>
Sbarcata sul suolo inglese, vi fu accolta colle dimostrazioni
più onorifiche dovute a regina e con entusiasmi
che l’accompagnarono fino alla capitale, dove
passando innanzi alla residenza reale, la folla emise
all’indirizzo di Giorgio IV formidabili grugniti, modo
col quale quegli eccentrici isolani esprimono disapprovazione;
ma questa marcia trionfale veniva arrestata
<span class="pagenum" id="Page_81">[81]</span>
dal ministero in cui sedeva lord Liverpool, il quale la
sera del sei giugno presentava alla Camera dei Lord
un messaggio reale, mentre lord Castelreagh faceva altrettanto
alla Camera dei Comuni, quivi depositando
un sacco verde contenente i documenti d’accusa contro
la regina, che nel messaggio e nelle parole de’ ministri
veniva tuttavia chiamata la principessa di Galles. L’accusa
era di adulterio.
</p>

<p>
L’impressione prodotta fu grave, poichè si temesse
non fosse per riuscire a rinnovare i tempi d’Anna Bolena
e Giovanna Grey; ma lord Liverpool temperavala,
dicendo che il fatto d’un adulterio commesso all’estero
con uno straniero non costituisse che un’ingiuria in
linea civile; e voleva con ciò rassicurare i nobili lord
che non si sarebbe trattato di pena di morte.
</p>

<p>
Carolina intanto aveva preso alloggio in Brandenburg-House.
</p>

<p>
Ecco il bill delle pene e delle penalità (<i>Bill of pains
and penalties</i>), che lord Liverpool lesse nel Parlamento:
</p>

<p>
“Atteso che nell’anno 1814 S. M. Carolina Maria
Elisabetta, allora principessa di Galles, ed ora regina
sposa d’Inghilterra, residente allora a Milano, prese al
suo servizio il nominato Bartolomeo Bergami o Pergami,
straniero, di bassa condizione, essendo stato domestico;
atteso che dopo d’essere il detto Bergami entrato al
servizio di S. A. R. vi fu tra di loro un’intimità sconveniente
e ributtante, e che non solo S. A. R. lo innalzò
ad un posto eminente nella sua casa e lo ammise a rapporti
confidenziali colla propria persona, ma gli conferì
anche gli attestati più straordinarii di favore e di distinzione,
ottenendo per lui ordini cavallereschi e titoli
<span class="pagenum" id="Page_82">[82]</span>
onorifici, conferendogli un preteso ordine di cavalleria,
che S. A. R. erasi arbitrata di istituire, senza averne
nè il diritto, nè la facoltà; atteso che la detta A. R.,
dimenticando sempre più l’elevatezza del suo rango ed
i suoi doveri verso V. M., non avendo più alcun riguardo
al suo onore ed al suo carattere, si è condotta col detto
Bergami in altre occasioni, tanto in pubblico che in
privato, con una famigliarità indecente ed una singolare
libertà nei diversi paesi visitati da S. A. R., e che
finalmente ha avuto rapporti licenziosi, umilianti ed
adulteri col detto Bergami, che durarono per lungo lasso
di tempo, durante il soggiorno di S. A. R. all’estero,
con grande scandalo e disonore della famiglia reale e
di questo regno;
</p>

<p>
„Volendo, per tali motivi, manifestare la nostra intima
convinzione che con questa condotta scandalosa,
disonorante e viziosa, S. M. la regina ha violati i suoi
doveri verso V. M. e si è resa indegna dell’alto rango
di regina sposa di questo regno; volendo attestare un
giusto rispetto alla dignità della corona ed all’onore
della nazione; noi umilissimi e fedelissimi sudditi di
V. M., lordi spirituali e temporali, e così pure i deputati
della Camera dei Comuni, raccolti in Parlamento,
supplichiamo V. M. di ordinare quanto segue:
</p>

<p>
„Che sia ordinato dalla Eccellentissima Maestà del
re, coll’avviso e il consenso dei lordi spirituali e temporali
e dei deputati della Camera dei Comuni, riuniti
nel Parlamento al presente convocato, e per la loro
autorità, che la detta Maestà Carolina Amalia Elisabetta,
quando sia passato questo atto, abbia ad essere
spogliata del titolo di regina e di tutti i diritti, privilegi,
<span class="pagenum" id="Page_83">[83]</span>
prerogative ed esenzioni che le appartengono come
regina sposa di questo regno; che sia dichiarata incapace
ad esercitare alcuno di questi diritti, a godere
alcuna di queste prerogative, e di più che il matrimonio
fra S. M. il re e la detta Carolina Amalia Elisabetta,
sia coll’atto presente sciolto per sempre, totalmente
annullato e reso vano sotto tutti i rapporti ed in tutte
le conseguenze.„
</p>

<h3>VI.</h3>

<p>
Il processo fu iniziato e consiglieri della regina furono
i signori Brougham, che fu poi illustre ministro, Denman,
il dottor Lushington, John Williams, Tindal e
Wildas.
</p>

<p>
Facciamo grazia a’ lettori delle particolarità della
procedura e di quanto deposero i testimonî, molti de’
quali chiamati da Milano e dalle sponde del Lario circa
gli scandali su di esse compiuti dalla regina Carolina:
sono particolarità indecenti che offenderebbero il senso
morale loro; ma d’altra parte resta monumento imperituro
della ingratitudine di molti, tra i quali di un Teodoro
Maiocchi e di una Dumont cameriera, che furono
beneficati da quella donna dissoluta ma ad un tempo
di generosissimo cuore. Parve si mettessero in sodo gli
amori suoi con Bergami, aiutati da una sorella di lui,
che figurò col nome di contessa Oldi, dal fratello
creato prefetto di palazzo alla villa d’Este e dalla
madre che assunse il nome di madama de Livris.
</p>

<p>
Si parlò del teatro erettosi in questa villa del nostro
lago, delle rappresentazioni che vi si diedero, in cui la
<span class="pagenum" id="Page_84">[84]</span>
regina era sempre l’amante di Bergami, e certi giuochi
detti del turco Maometto di eccessiva libertà e licenza.
</p>

<p>
Ciò che per altro fu notato e sorprese, fu il fatto di
danari e promesse dati e fatte ai testimonî da parte
d’uomini indettati col governo; onde al popolo inglese
e ai difensori della regina rimase presa a revocar in
dubbio le accuse e proclamarne la innocenza.
</p>

<p>
“In quanto alla villa d’Este, disse il <i>Solicitor general</i>
nella sua requisitoria, le deposizioni si accumulano. Là
non provengono soltanto dai domestici della regina.
Dagli operai, dagli artigiani, impiegati accidentalmente
nella casa o nel giardino, si attestano tali intimità che
non lasciano il più piccolo dubbio sul commesso adulterio.„
</p>

<p>
Si seppe tuttavia che de’ molti testimonî chiamati
da Cernobbio a Londra a deporre in processo, la più
parte, memore de’ ricevuti beneficî, non le rese ingrata
mercede.
</p>

<p>
In quanto alla generosità, alla carità e alla bontà
della principessa, messa dai dibattimenti in piena evidenza,
il medesimo <i>Solicitor general</i> fu costretto dire:
“Io sono lontano dal voler contestare queste virtù alla
regina. Quando rammento di che illustre casa è rampollo,
non dubito punto che le possieda in tutta l’estensione
mostrata dalla lettera della testimone (la Dumont).
Ma gli è andare troppo oltre il dire che la generosità
più elevata, la carità più estesa, la sensibilità più squisita,
non possano cambiarsi nel cuore di una donna con
un attaccamento ignobile e colpevole.„
</p>

<p>
La difesa degli avvocati della regina, quella di Brougham
principalmente, parve splendida; i lordi Erskine,
<span class="pagenum" id="Page_85">[85]</span>
Gray, Rosselyn, Harrowby, King e l’Arcivescovo di
Thuam vi aggiunsero nelle discussioni proprî e vigorosi
argomenti in favore.
</p>

<p>
Si trattava finalmente di venire alla definitiva lettura
del bill: l’agitazione era immensa, impazientissimo
il pubblico di vederne il risultamento, perocchè tutto
dipendesse da essa. Lo scrutinio fu aperto: cent’otto
membri avevano votato in favore, novantasette contro.
Non fu più permesso allora di pensare a mandare alla
Camera dei Comuni un atto votato con nove voci di
maggioranza; e lord Liverpool si vide forzato a mettere
ai voti il rinvio del bill a sei mesi. Era questa la formola
consacrata per non parlarsene più e mettere a
dormire per sempre il processo.
</p>

<p>
Questa accorta mozione venne votata il nove settembre
alla unanimità.
</p>

<h3>VII.</h3>

<p>
La vittoria fu dunque della regina: essa fu salutata
dal popolo con frenetica gioia, e le si fecero le più
pazze dimostrazioni, con voci di morte ai testi Maiocchi
e Dumont.
</p>

<p>
La plebe, portando queste sue gazzarre ovunque,
voleva che tutti vi pigliassero parte, e, ritrovandoli
sul suo cammino, obbligò molti aderenti del re ad
unirsi ai proprî entusiasmi; ma lord Lauderdale, cui
fu arrestata dalla plebe la carrozza, costretto da essa
a gridare: Viva Carolina! se ne trasse con molta disinvoltura
e spirito, dicendo: Vi auguro a tutti una
moglie come la principessa Carolina.
</p>

<p>
<span class="pagenum" id="Page_86">[86]</span>
</p>

<p>
Ma durarono poco i popolari saturnali.
</p>

<p>
La regina s’era ritirata ancora a Brandenburg-House.
Volendo ella nel maggio 1821 reclamare di nuovo i diritti
di regina sposa, e pretendere d’essere pur ella incoronata,
l’<i>Attorney general</i> respinse il reclamo, che nel
di lei interesse era stato presentato dal suo avvocato
Brougham, sul motivo che nessuna legge accordasse alla
regina sposa il diritto agli onori dell’incoronazione; e
quando nel dì medesimo della stessa si presentò a ciascuna
delle porte dell’abbazia di Westminster, dove veniva
celebrata, le si chiese rispettosamente il biglietto
d’entrata e le fu ricusato l’ingresso. Ella allora, nell’allontanarsi,
attendevasi una dimostrazione popolare;
ma non raccolse che urli e fischi sul suo passaggio.
Andate a fidarvi dell’aura popolare!
</p>

<p>
L’umiliazione di Westminster fu per Carolina il colpo
mortale. Il 30 luglio successivo cadeva malata, uscendo
dal teatro di Drury-Lane. Si vociferò che fosse stata
avvelenata in una limonata che vi aveva bevuta, quando
moriva il 7 agosto; ma la sua morte fu dichiarato invece,
officialmente, che fosse stata in causa di infiammazione
intestinale. La malevola insinuazione era la
naturale conseguenza degli odî che universalmente si
conoscevano nutrirsi dal sovrano contro di lei.
</p>

<p>
I suoi beni espresse ella medesima il desiderio che
passassero alle mani di William Austin, il trovatello,
per il quale aveva subíto in addietro i primi strali
della calunnia, e che la sua salma venisse trasportata
in patria, essendosi preparato il seguente epitaffio:
</p>

<p>
“Qui giace Carolina Amelia Elisabetta di Brunswick,
vilipesa regina d’Inghilterra.„
</p>

<p>
<span class="pagenum" id="Page_87">[87]</span>
</p>

<p>
Sulle sponde del Lario la sua memoria, ho già detto,
è congiunta a molte opere di generosità e beneficenza
ed alla via che ella aprì da Como fino alla sua villa
d’Este che aveva eletta a sede de’ suoi poco regali
amori; e pel filosofo rimane oggetto di meditazione per
la strana contraddizione ch’ella presentò di grandezza
e di bassezza, di carità e di corruzione, di virtù e di
colpe.
</p>

<h3>VIII.</h3>

<p>
In questi ultimi anni, nel fianco destro del giardino
della Villa d’Este, il baron Ciani eresse un magnifico
albergo, che dal personaggio che que’ luoghi abitò, assunse
il nome di <i>Regina d’Inghilterra</i>, e vi è condotto
con tutte quelle commodità onde van lodati gli alberghi
della Svizzera. Magnifiche piante formano avanti
ad esso una specie di grato e fresco luogo di passeggio
e lettura.
</p>

<p>
Vi si aggiunse uno stabilimento idroterapico, fornito
di doccie a soffioni, al quale poteva giovare e l’acqua
del torrente Garrovo, che dava prima il nome al luogo,
e quella leggiermente magnesiaca, che sul colle sovrastante
ha la sua sorgente e si denomina della <i>Coletta</i>;
ma forse più che a cura di malattia, vi traggono numerosi
gli stranieri a ricercarvi soggiorno ameno e
tranquillo.
</p>

<p>
La facilità di recarsi a Como, a cui muove più volte
al giorno un <i>omnibus</i>; quella di aversi pure più volte
al giorno corrispondenze e giornali; la strada Regina,
abbastanza valevole a percorrerla in carrozza; l’agio
<span class="pagenum" id="Page_88">[88]</span>
di passeggiate montane e di gite sul lago; la non ampiezza
del bacino, che permette di solcarlo e traversarlo
in pochi minuti, senza tema di pericoli, rendono quest’albergo
assai frequentato. Difeso dai venti troppo
impetuosi dal promontorio di Pizzo che gli sta a fianco,
anche a chi meglio si piace di solitudine e silenzio è
conveniente asilo; ed io più d’una volta vi cercai riposo
e quiete dalle tumultuose cure dell’avvocare e
dai cittadini rumori.
</p>

<div class="chapter">
<p><span class="pagenum" id="Page_89">[89]</span></p>

<h2 id="esc7">ESCURSIONE SETTIMA.
<span class="smaller">IL PIZZO.</span></h2>
</div>

<div class="blockchap">
<p>
Madama Musard. — La villa il Pizzo. — G. B. Speziano la fabbrica. — I
conti Muggiasca. — Il Vicerè del Regno Lombardo-Veneto. — Migliorie. — La
villa Curié.
</p>
</div>

<p>
A Parigi, al <i>Bois de Boulogne</i>, che è il convegno
delle carrozze più ricche, de’ campioni dello <i>Sport</i> e
de’ passeggianti e che noi diremmo il corso di quella
grande capitale, nazionali e stranieri ammirano e seguono
sempre collo sguardo avido e maravigliati, fra
gli altri, un equipaggio elegantissimo a cui sono attelate
pariglie di superbi cavalli, che traggono sempre
una gentile signora, che “la dev’essere ben ricca„
esclamano sempre quanti l’osservano. Le toalette di
essa rispondono allo sfarzo dell’equipaggio.
</p>

<p>
— A chi appartengono equipaggio e toalette? — ognuno
domanda e la curiosità è ben naturale.
</p>

<p>
— A madama Elisa Musard — vi si risponde subito
da tutte parti, chè a Parigi non v’ha persona, io
credo, che lo ignori.
</p>

<p>
<span class="pagenum" id="Page_90">[90]</span>
</p>

<p>
Ed ella, madama Musard, la moglie di tale che ottenne
una speciale celebrità musicale, è la proprietaria
pure di questa principesca villa che, procedendo dall’albergo
della Regina d’Inghilterra, che abbiamo appena
lasciato, in poco volger di remi vi si presenta
sulla punta sporgente nel lago e che con quella che
le sta di fronte di Torno, chiude il primo bacino del
lago, il quale abbiamo oramai tutto quanto percorso
e visitato.
</p>

<p>
Chi la vide in passato questa magnifica villa, più
non la riconoscerebbe; tanto la ricca signora la ingentilì,
restaurando e riducendo a nuovo la casa e le scuderie,
e vi profuse cospicue somme nell’arricchire il bel
giardino a cui natura prestò i più opportuni e vaghi
accidenti di terreno.
</p>

<p>
Fabbricata a mezzo circa il secolo decimosesto da
Gian Battista Speziano da Cremona, senatore, e fatto
altresì per tanti meriti patrizio di molte città, fra cui
di quella di Como, vi apportò tutto l’amore ch’egli
aveva alla scienza agricola; e compiuta la parte del
fabbricato, vi avrebbe eziandio raccolto quanto di peregrine
produzioni gli fosse dato, se non fosse stato
da morte arrestato nella esecuzione del suo concetto.
Passò di poi ai conti Muggiasca, e quel che di questa
famiglia fu vescovo di Como, e di essa si piacque approfittando
della pendice del monte a cui la villa s’addossa,
vi ingrandì il giardino, usando anche delle mine
per aprirvi sentieri e vie, onde poterlo tutto percorrere
agevolmente.
</p>

<p>
Il conte Giacomo Muggiasca, nipote di lui, poichè
fu morto, la villa fu acquistata dall’arciduca Ranieri,
<span class="pagenum" id="Page_91">[91]</span>
vicerè del Regno Lombardo-Veneto, finchè sopravvenute
le fortune politiche e l’italiana indipendenza, che
ne resero mal proprio alla famiglia sua, che si aveva
alienate le simpatie del paese, il possedimento, la signora
Musard la comperò.
</p>

<p>
Mai non sarà sembrato a questa signora di dovervi
ritrovare tanta negligenza di coltivazione e di abitato,
pensando riceverla da principesca famiglia, e certo vi
dovette profondere egregie somme per ridurla alla
condizione presente. Infatti, per dir del solo giardino,
non vi trovò che produzioni spontanee delle nostre rive
lacuali, e tolti i cinquecento cipressi, anche la selva,
bella senza dubbio, non constava che di pini, di abeti,
di lecci, di quercie, di faggi, di alberi, di piante insomma
tutt’altro che peregrine.
</p>

<p>
Ora, mercè del signor Villoresi, che vi è preposto a
cura, migliorò, anche da questo lato d’assai e d’assai
la villa. Piante esotiche, arbusti rari, fiori ed erbe vaghissime
e forestiere vi introdusse e coltivò, con quell’amore
e dottrina che si può dire tradizionale nella
sua famiglia. Tuttavia la villa del Pizzo, per essere di
quella rinomanza e valore a cui ha diritto di aspirare,
non ha d’altro bisogno che di essere arricchita nel
palazzo, già sontuosamente addobbato, d’oggetti d’arte
insigni, ciò cui del resto la ricchezza sfondolata della
signora del luogo può facilmente provvedere; ella che
d’altronde con intelligente generosità s’acquistò già
tanti titoli alla benemerenza di queste terre circostanti.
</p>

<p>
Confina colla villa del Pizzo quella modernissima,
dell’inglese Curié, il quale la nicchiò nella specie di
<span class="pagenum" id="Page_92">[92]</span>
seno che forma la punta che si protende nel lago. Con
enorme spesa rivestì la nuda roccia e la rese tutta
quanta verdeggiante per belle e preziose piante, e intorno
alla ricchissima casa seppe praticarvi un bel
giardino ed un elegante parco.
</p>

<p>
Quivi colla intelligente opera di Gioachimo Curti,
che fu padre della poetessa Adele, già per me ricordata
in una precedente escursione, adunò preziosità artistiche;
ma resosi defunto chi s’era di questo luogo
così compiaciuto da erogarvi tanto denaro nel fabbricarsi
la villa, e passata questa al figlio che milita allo
straniero, è appena se egli la visiti qualche giorno
entro l’anno; e però chi va a vederla non vi rinviene
quel non so che di indefinito che rivela la vita e la
presenza del nume famigliare.
</p>

<div class="figcenter"><a id="fill-092b"></a>
  <img src="images/ill-092b.jpg" alt="" />
<p class="caption">Cascata di Moltrasio.</p>
</div>

<div class="chapter">
<p><span class="pagenum" id="Page_93">[93]</span></p>

<h2 id="esc8">ESCURSIONE OTTAVA.
<span class="smaller">LA CASCATA DI MOLTRASIO.</span></h2>
</div>

<div class="blockchap">
<p>
Il bacino di Moltrasio. — L’osteria del Caramazza. — Un mio episodio. — Villa
dei signori Nulli. — La leggenda della Ghita. — Perchè si nomi
Moltrasio. — La Vignola dei Passalacqua. — E la villa Durini? — Geologia. — La
Cascata.
</p>
</div>

<h3>I.</h3>

<p>
Io l’ho già detto in non so quale mio scritto, che
del lago di Como, di questa privilegiata parte d’Italia,
benedetta dal sorriso della natura, preferisco il bacino
di Torno, che è il secondo del lago, e lo preferisco pure a
quello sì decantato della vaghissima Tremezzina; e
delle ragioni di siffatta predilezione, a non ripetermi,
non mi farò qui inutile espositore.
</p>

<p>
Basti tuttavia a solo complemento di questo esordio il
dire che, sebben più angusto tale bacino e meno
ricercato dell’altro, lo si può nondimeno meglio godere,
percorrendolo in ogni senso, senza tema d’essere
sorpresi a mezzo dalla tempesta, e liberi da quella soggezione
che troppo aristocratici villeggianti impongono,
<span class="pagenum" id="Page_94">[94]</span>
e che vi richiede l’impegno di toalette e riguardi che
vi infastidiscono e attossicano gli ozj autunnali.
</p>

<p>
Nel bacino di Torno, anzi proprio dicontro a questo
paese, dove il battello a vapore fa la sua prima ordinaria
sosta dopo avere lasciato Como, si adagia il bel
villaggio di Moltrasio colle sue ville che si specchiano
nell’onde, coll’ampia strada <i>della Regina</i> che lo divide
per mezzo, colle sue case scaglionate su per il declivio
della montagna, co’ suoi <i>crotti</i> estivi pei dilettanti del
buon vino, massime con quello del Caramazza, osteria
e convegno de’ buongustai di Como che il preferiscono
eziandio al Nino, co’ suoi rigagnoli, colla sua cascata,
col suo orrido...
</p>

<p>
Ma non anticipiamo l’argomento... M’ho degli obblighi
verso Moltrasio da adempiere dapprima: or ringrazio
l’occasione che mi si porge di sdebitarmi.
</p>

<p>
Era l’aprile del 1859. I tempi erano grossi, l’orizzonte
politico nero, le nubi presso a squarciarsi, la
folgore a scoppiare; o, per uscir dal figurato, stava per
incominciare la guerra delle armi sardo-francesi contro
l’Austria, che doveva redimere l’Italia dalla oppressione
straniera. La polizia austriaca vedeva dovunque congiure
e congiurati, e a buoni conti andava pazzamente
facendo razzia de’ liberali che, non potendo varcare
colle altre migliaia i confini per ingrossare le fila dell’esercito
piemontese, rimanevano ad agitar il paese, a
tener viva la fiamma della rivoluzione che non cessava
di lavorare alla cheta. Impossibile pertanto che un pensiero
non si degnasse da essa di concedere pure a me,
che più d’una volta m’aveva fatto l’esagerato onore di
chiamare ne’ suoi segreti processi verbali <i>corifeo della
rivoluzione</i>.
</p>

<p>
<span class="pagenum" id="Page_95">[95]</span>
</p>

<p>
Aveva in que’ giorni arrestato già un mio fratello, e
i miei concittadini alla notizia scrollavano la testa; e
l’un l’altro si mormorava: hanno preso un granchio,
doveva essere l’altro; e declinavano il mio nome. In
verità si giunse a mettermi nel cuore una puntura di
rimorso, e una mattina, a scandagliare il terreno sul
quale mi trovava, e all’occorrenza pronto a pagare di
me l’equivoco preteso dalla pubblica carità, osai picchiare
all’ufficio del consigliere M... commissario superiore
di polizia nel temuto palazzo di Santa Margherita.
Avevo una scusa, mancando di carta di sicurezza — arnese
indispensabile a quei tempi di non compianta memoria
tanto pel ladro che per il galantuomo — e però
entrato da quel signore manifestai il mio bisogno.
</p>

<p>
Il consigliere M... era un buon tedesco, una mosca
bianca tra i cagnotti polizieschi; nè appena avevo
aperto bocca, che così m’apostrofava:
</p>

<p>
— Ma ella è malato; m’avevano detto ch’ella fosse
in campagna a curare la sua salute, perchè mo’ è
tornato?
</p>

<p>
— Hanno arrestato mio fratello, temevo non fosse
un equivoco.
</p>

<p>
— Ma no, no, suo fratello uscirà oggi o domani, ed
ella è molto malato, vada in campagna... e alzatosi mi
fe’ senza perditempo disporre la mia <i>carta di sicurezza</i>
e consegnandomela, tornò a dirmi:
</p>

<p>
— Dunque la vada, curi la sua salute.
</p>

<p>
Guardai commosso in faccia al buon tedesco, gli
strinsi la mano e risposi:
</p>

<p>
— Anderò; ma dove in avvenire potesse aver bisogno
di me, la mi comandi — e me ne andai.
</p>

<p>
<span class="pagenum" id="Page_96">[96]</span>
</p>

<p>
Anche in Polizia gli impiegati tedeschi non erano i
peggiori; se valesse la pena di rammentar nomi, si vedrebbe
che le più nefaste memorie di que’ tempi si legano
a nomi sventuratamente nostrali.
</p>

<p>
Qualche ora dopo ebbi un altro amichevole avviso
che riguardava la <i>mia salute</i>; ond’è che quantunque
mi sentissi perfettamente, pure udendomi, come Don
Basilio, gridare <i>che brutta cera!</i> bisognava ben che vi
credessi, e me ne andassi non <i>a letto</i>, come quel messere
della commedia di Beaumarchais e di Rossini, ma
sì a pigliare un po’ l’aria balsamica della Svizzera.
</p>

<p>
L’importante era il varcare i confini; passaporto non
avevo nè potevo chiedere, se non per la gattabuia, dov’erano
già stati dati ordini di ricevermi; dunque presi
la via di Como e precisamente mi diressi a questo bel
paese di Moltrasio, da dove a notte una guida m’avrebbe
fatto passare la montagna per discendere nel Mendrisiotto.
</p>

<p>
Una bella villetta fiancheggiata da due torricelle a
finestrelle a sesto acuto, come un castello tradizionale
del medio evo, si fa innanzi dipinta a nuovo e bagna
i proprî piedi nell’acque del Lario: allora apparteneva
al signor Nulli, bravo e onesto commerciante di Milano,
che in un colla sua giovane sposa mi accolse, non dirò
soltanto con patriarcale ospitalità, ma perfino con entusiasmo,
in grazia della causa che ad essi mi conduceva.
Non fu maniera di cordialità e cortesia che
non mi usassero questi eccellenti cuori, e così mi disposero
a calcar la via dell’esilio, che per sommo di
ventura non doveva essere molto lungo, quantunque
subito amareggiato da grave malattia.
</p>

<p>
<span class="pagenum" id="Page_97">[97]</span>
</p>

<p>
Oh! io mi rammenterò tutta la vita quella giornata
da me trascorsa nella villa di Moltrasio! il mio pensiero
ed il mio cuore la rammenta con dolcezza e con sincera
riconoscenza.
</p>

<p>
Qualche anno dopo, io elessi a stanza autunnale una
villa prossima a Moltrasio, nel vicin paesello d’Urio:
corsi difilato, come voleva il cuore, alla villetta delle
due torricelle; ma colà più non erano i signori Nulli...
</p>

<p>
Essa è ora di ragione dei conti Belgiojoso, e v’hanno
appiccicato, come s’usa a tante, un nome, e vien detta
<i>Il Pensiero</i>. Per me, l’ho detto, essa sarà sempre un
pensiero di gratitudine.
</p>

<p>
Rifaceva allora la via nel mio burchiello, che il Bellasio
spingeva avanti lentamente, quasi ei pure non
volesse turbare il mio silenzio e la mia penosa meditazione;
poi l’accorto barcaiuolo, che sapeva un cotal
po’ de’ miei gusti prediletti, presumendo fosse tempo di
finirla colle ubbie, venne a rompere il silenzio.
</p>

<h3>II.</h3>

<p>
— Vede? Anche qui a quello scoglio — e sospendendo
un tratto i remi, mi indicava una scogliera che dal lato
manco del paese si protende un cotal poco — si racconta
una storiella, una di quelle ch’ella piacesi d’ascoltare.&nbsp;—
</p>

<p>
Il Bellasio (così chiamato per avventura, altro essendo
il suo vero nome, perchè venuto da Bellagio,
borgata più in su del lago, che visiteremo, e la quale
sta a capo della punta che divide il Lario in due rami,
<span class="pagenum" id="Page_98">[98]</span>
l’uno che scende infine a Como, l’altro che spingesi
infino a Lecco, da dove poi le sue acque ripiglian il
diritto primitivo, uscendo di sotto il ponte col nome
anteriore di Adda e colla qualità di fiume) era un
valente barcaiuolo ed a lui più d’una volta mi son
mostrato avido di leggende e di racconti, come quegli
che pur la storia anedottica d’ogni terra del Lario e
d’ogni villa aveva sulle dita; mi aveva messo un giorno
il ticchio di descrivere quella storia de’ misteri del
lago, della quale già feci cenno; e vi so dire che se
tempo e volontà m’avessero bastato, se ne sarebbero
dettati più volumi tutti pieni e palpitanti d’interesse.
Dal santo chiodo e dalla gamba d’un de’ bambini trucidati
dal Re Erode, conservati nella chiesa di San
Giovanni Battista di Torno, al processo della regina
Carolina d’Inghilterra; dagli sposi annegati, ricordati
dalla ballata del Cantù, al processo B.... e alla conversione
del principe Petrovich di Schuvaloff, fattosi
poscia barnabita e di cui si veggono le ville sulla
sponda opposta vicino a Blevio e che ho già rammentate,
sapeva il Bellasio tutto; e più d’una volta me ne
aveva fatto curiosa imbandigione, nè era sempre stata
infruttifera a lui la parlantina.
</p>

<p>
— E che si narra intorno a quella scogliera? — chiesi
allora al barcaiuolo.
</p>

<p>
Questi incrociò di nuovo i suoi due remi e più lentamente
ancora adoperandoli, incominciò:
</p>

<p>
— Erano i tempi antichi. La Ghita era una bella
montanina che abitava una casipola lassù presso alla
cascata di Moltrasio.
</p>

<p>
— La cascata? — interrogai io, come uomo che
fosse nuovo a quella locale particolarità.
</p>

<p>
<span class="pagenum" id="Page_99">[99]</span>
</p>

<p>
— Che? non c’è stato a veder la cascata di Moltrasio?
La ci vada che ne sarà contento.
</p>

<p>
Io fermai dentro di me che vi sarei andato all’indomani.
</p>

<p>
Il Bellasio proseguì:
</p>

<p>
— Dunque la Ghita in sul pomeriggio d’una giornata
era andata giù a Cernobbio a trovare non so qual parente
e fra una parola e l’altra il tramonto approssimava
e l’ora della cena pur con esso. — Che ti fermi,
Ghita, a mangiare con noi un bocconcino? le dice quella
parente. — Sì, no, è troppo tardi, m’aspetta la mamma — risponde
la forosetta e intanto la chinava la faccia
fatta rossa come una melagrana. Gli è che la Ghita,
come ella può bene figurarsi, aveva a casa il suo Tonio
che l’attendeva, un pezzo di giovinotto che le invidiavan
tutte le ragazze. — To’, siedi: sono agoni che due momenti
fa ballonzolavano ancora vivi sul tagliere. — E
la Ghita, mal resistendo, si sedeva sur un trespolo di
legno intorno a un desco su cui fumava una soda polenta
e gli agoni esalavano una fragranza provocante. L’ora
così si era fatta tarda, quando la Ghita si accommiatò.
Ben è vero che qualcuno l’accompagnò un piccol tratto
di strada fino alla punta del Pizzo, ove è adesso la villa
del passato Vicerè e ch’ella sa; ma, qui giunta, sentendo
venir da lunge come uno zufolare d’uomo e
credendo che si fosse il proprio Tonio che le venisse
all’incontro, licenziava l’uomo che l’aveva accompagnata
col pretesto che in due salti ella sarebbe a casa,
nè voleva di tanto dargli più incomodo e fatica.
</p>

<p>
E la Ghita camminava.
</p>

<p>
La strada allora non era come la vede adesso, così
<span class="pagenum" id="Page_100">[100]</span>
bella che la fu un vero beneficio di quella donna caritatevole
che è stata la principessa di Galles, la regina
che per tanto tempo fu la nostra provvidenza; la strada
era su e giù serpeggiante fra la boscaglia, fitta, scura,
che chi non fosse stato del paese non ci avrebbe certo
a notte trovato il conto di uscirne, e se incauto si fosse
un po’ tenuto verso il lago, avrebbe corso anche il rischio
di fiaccarvi il collo; perocchè prima che Monsù
Curié avesse fabbricato la sua bella palazzina, là vi
stavano bronchi, massi e precipizî pericolosi mascherati
da liane e spine secolari.
</p>

<p>
Era la Ghita giunta poco più avanti ove è appunto
la villa Curié, che sentissi da una voce sconosciuta intimare:
</p>

<p>
— Alto, chi va là?
</p>

<p>
— Son io, son la Ghita di Moltrasio — rispondeva
sgomenta la fanciulla.
</p>

<p>
E l’incognito ridendo allora di un riso satanico, venendole
incontro, le diceva:
</p>

<p>
— Ah! ah! a quest’ora qui la Ghita di Moltrasio?
Sei venuta ne’ miei domini ed è giusto che paghi il tuo
pedaggio — e stendeva ver lei la mano.
</p>

<p>
Diede la giovinetta un salto indietro e intimava al
temerario:
</p>

<p>
— Statevi un po’ sul vostro e lasciatemi ir oltre,
perchè è tardi e sono attesa.
</p>

<p>
Lo sconosciuto rispose con un ghigno da demonio e
mosse invece innanzi risoluto per abbrancarla; ma la
Ghita, lesta più ancor di lui, in un attimo, fatto in cuore
un voto alla Madonna a tutela del suo onore, spiccò
un salto per quei burroni, e quel tristo che la stava
<span class="pagenum" id="Page_101">[101]</span>
per afferrare, nè pel bujo aveva avvertito l’imminenza
del pericolo, fallendogli il piede, giù egli pure precipitò.
</p>

<p>
Si sentiva tosto dopo un lungo grido come d’uomo
cui sia tocco una terribile percossa, ed un giovane che
muoveva da Moltrasio e l’udiva, com’era ben naturale
in quella generale quiete della sera, affrettando i passi
per il sentiero della foresta, giunto presso alla scogliera
dove il fatto era accaduto, presago in cuore che la
sventura avesse toccato la fanciulla dell’amor suo, si
diè a chiamarla.
</p>

<p>
— Ghita! Ghita!&nbsp;—
</p>

<p>
La voce infatti della fanciulla gli rispose. Oh! era lei,
proprio lei, chè nel cadere per quei burroni la sua
gonna s’era impigliata fra i rovai e le liane e l’avevan
impedita di rovinare giù nel lago sfracellata, dove era
andato invece a piombare il suo turpe tentatore.
</p>

<p>
Tonio, il fidanzato della Ghita, espertissimo di que’
greppi, avvertita dapprima la fanciulla che non si
avesse ad agitare, ma cercasse d’attenersi ad alberelli
i più robusti, si condusse cautamente presso ad essa e
protendendole la mano, poichè l’ebbe ad afferrare,
giunse in breve a districare la sua Ghita e condurla a
salvamento; e dopo udito il tristo caso, quando presa
la sua barca venne sotto alla scogliera a cercarvi il mal
capitato, nè egli, nè i suoi compagni che recavano accesi
de’ legni resinosi, ritrovarono il cadavere. Solo un
feltro galleggiava là vicino e la gente del paese andò
divisa nel pensare a chi spettasse. I più dicevan che ei
fosse un contrabbandiere della Svizzera vicina, altri
invece e le comari affermarono, pel contrario, che potesse
essere il demonio, e che la Ghita fosse stata salva
<span class="pagenum" id="Page_102">[102]</span>
per il voto alla Madonna. Certo è che ancora la sera,
quando il tempo mena burrasca, proprio come quella
notte che avvenne il triste caso, vedesi un fuoco errare
su quel greppo, e chi passando lo vede si fa il segno
della croce, perchè o lo spirito del contrabbandiere o
il demonio in persona è condannato a qui far la penitenza.
</p>

<p>
Il Bellasio gittò i remi: io sorrisi per la conclusione
della storiella e m’accorsi che eravamo giunti agli scaglioni
della casa de’ miei eccellenti amici, i signori Turati
di Urio, che mi ospitavano cordialmente.
</p>

<h3>III.</h3>

<p>
Come avevo stabilito, all’indomani m’avviai a Moltrasio
di nuovo, alla ricerca della cascata che m’aveva
accennato il barcaiuolo. Attraversando il paese scaglionato
su quel pendio, io, studioso dell’antico, ricordai
come gli etimologisti pretendano derivare il nome del
paese da <i>Monte Raso</i>, e misurandone tutta la lunghezza
coll’occhio vedevo l’ampio palazzo dei conti
Passalacqua, detto la Vignola, architettato da Felice
Soave con soverchia semplicità, con giardino avanti
di esso a varî piani che discendono al lago sempre
fiancheggiati da cipressi. Volgevo poi lo sguardo da
l’un lato e dall’altro della villa e cercavo indovinare
dove mai avesse potuto sorgere quella del baron Durini,
citata dall’abate Amoretti nel suo <i>Viaggio da Milano
ai tre laghi</i>, dove questo autore lasciò scritto
trovarvisi una magnifica raccolta ornitologica.
</p>

<p>
<span class="pagenum" id="Page_103">[103]</span>
</p>

<p>
Passai il paese, e a mano manca, fuori appena di
esso, nella parte superiore allo stesso si presenta infatti
quel grande scoscendimento e la cascata d’acqua che
que’ del luogo chiamano l’Orrido di Moltrasio, ma che
non ne ha le condizioni, essendo ben lungi dall’ispirar
orrore, e da cui scende un torrente che attraversando
il paese lo rende veramente pittoresco.
</p>

<p>
Il lettore ne ha l’idea nel disegno veritiero che ne
ha tratto felicemente il mio amico Curioni: le mie parole
non gli apprenderanno gran che di più.
</p>

<p>
Il geologo qui ritrova un grandissimo interesse, e
questa linea non interrotta di montagne, che comincia
dopo Cernobbio e procede lungo il lago, è di un calcare
bigio azzurrognolo e dell’epoca giurassica, di struttura
fossile, opportunissima alle costruzioni, facilmente
sfogliantesi in lastroni fin della grossezza di mezzo metro
e con qualche rara striscia di calcareo cristallino
bianco e qualche vena di litantrace. È conosciuta in
pratica col nome di pietra di Moltrasio e quivi cavansi
altresì le ardesie onde copronsi i tetti in molti luoghi.
</p>

<p>
I cataclismi formidabili in secoli antidiluviani imperversarono
certamente in tutte queste località, e le ammoniti
che ritrova col suo martello il geologo, pesci e
rettili che si rinvengono sulle cime di queste montagne,
reliquie dell’<i>Ursus Spæleus</i> raccolte in grotte, crepacci
spaventosi, burrati e fenditure, e questo dirupamento
medesimo di Moltrasio con quelli di Molina, di Nesso,
di Bellano ed altri molti, rivelano que’ tremendi sconvolgimenti
naturali, per i quali si esercita lo studio ed
anco la fantasia di tanti indagatori della natura, così
spesso traviati dalle disparate dottrine e dai sistemi.
</p>

<p>
<span class="pagenum" id="Page_104">[104]</span>
</p>

<p>
La Caseata di Moltrasio è del più bello e singolare
effetto.
</p>

<p>
Una grossa massa d’acqua gittasi da una grande altezza
fra una immensa spaccatura di montagna. Superiormente
alla caduta sonvi fertili e popolati piani;
onde rasente al punto di caduta evvi una casipola che,
a chi riguarda dal basso, molto aggiunge alla vaghezza
pittorica del luogo. L’acqua, rovesciandosi spumeggiante
per quelle dirupate frane, forma in basso un piccolo
bacino su cui corrono, come ponte, alcune tavole,
dove sempre il visitatore si arresta nell’ammirazione di
quella grandiosa naturale maraviglia. Alberi ed alberelli,
rampicanti verdi e rossi e muschio rivestono qui
e qua i grossi massi della frana e prestansi mirabilmente
a compiere una magnifica scena.
</p>

<p>
Piena la testa, più che del frastuono dell’acque cadenti,
delle profonde impressioni lasciatemi dalla vista
di sì imponenti bellezze, ritornai sul mio cammino,
raccolto nelle più svariate meditazioni, nullamente distratto
tampoco da quell’altro miracolo di cielo ed
acqua, di colli e monti, di ville e casali, di giardini e
di colti che mi stava tutt’all’intorno e che costituisce
giustamente l’oggetto dell’ammirazione e dello stupore
anche del forestiero più disilluso.
</p>

<div class="chapter">
<p><span class="pagenum" id="Page_105">[105]</span></p>

<h2 id="esc9">ESCURSIONE NONA.
<span class="smaller">MOMPIATTO.</span></h2>
</div>

<div class="blockchap">
<p>
Perlasca. — Tradizione. — Villa Tanzi ora Taverna. — Torno. — Storia. — Gli
Sposi annegati. — Ville Croff, Righini, Antonelli. — La chiesa di
S. Giovanni e pia leggenda. — Mompiatto. — Le sue monache. — La
Pietra pendula e la Nariola.
</p>
</div>

<p>
La giornata è serena: lasciamo la sponda di Moltrasio
e volgiamo la lancia alla opposta di Torno.
</p>

<p>
Il piroscafo ha già toccato la punta di Geno, su cui
siede la villa Cornaggia e già dirizza la prora verso
Cernobbio, per venire a deporre passeggieri nel burchio
della <i>Regina d’Inghilterra</i>, dell’albergo, s’intende,
del quale ci siamo già intrattenuti.
</p>

<p>
La riga di bianco fumo che lascia addietro di sè il
vapore ci avverte che va sollecito; affrettiamo, che lo
vedremo passare dinnanzi a noi e giungeremo in tempo
di farci cullare dalle grosse onde che solleva col volgere
delle ampie sue ruote, e passeremo in rivista i
passeggieri che muovono ai diversi punti del lago.
</p>

<p>
Intanto eccoci in faccia la villa Taverna sulla sponda
destra: dirizziamo la punta della lancia alla volta di
<span class="pagenum" id="Page_106">[106]</span>
essa, se vogliamo trovarci al sito in cui il piroscafo rallenta;
la campanella della fermata suona e noi possiamo
goderci dello spettacolo che ci siamo ripromessi.
</p>

<p>
Il paesello vicino è Perlasca, terricciuola già fiorente
per l’industria della lana che vi si esercitava, ammencita
ora di molto nelle guerre <i>astute e ladre</i>, direbbe
il Torti, de’ passati tempi. Vi è ancora una casetta
in cui la tradizione pretende siavi nato Benedetto Odescalchi,
quegli che fu pontefice sotto il nome di Innocenzo
XI, da soldato ch’era dapprima. Quivi ad ogni
modo era la villeggiatura degli Odescalchi e quivi egli
veniva al divertimento della caccia, come lasciò ricordato
in un suo scritto.
</p>

<p>
Fu nel secolo scorso che venne edificata la villa
Tanzi, ora denominata dall’attuale suo possessore conte
Lodovico Taverna, patrizio milanese, che l’eredò da un
conte Tanzi, senz’altra ragione, dicesi, che quella della
simpatia, con un bel gruzzolo insieme di denaro per la
relativa manutenzione. Fu l’incarnazione di uno di
quei bei sogni di una notte d’estate che facciamo noi
popolani, e la cui realtà non avrà già recato tutta
quanta la sorpresa al già ricco patrizio, che avrebbe
fatta a noi. Era in addietro la più bella villa del
lago: ora si conserva sempre fra quelle che attraggono
meglio l’attenzione, senza pretendere al primitivo
vanto. Delle due ale sporgenti del fabbricato, una non
è internamente ultimata ancora. Accrescono pregio i
giardini disposti maestrevolmente, con serre chiudenti
peregrinità botaniche e fiori d’ogni specie, su tutti
ottenendovi culto speciale la rosa in infinite sue varietà,
e ve ne aggiungono eziandio belle ed esotiche
<span class="pagenum" id="Page_107">[107]</span>
piante. Nè ciò faccia maraviglia, da che il conte Taverna
si piacque di orticoltura e giardinaggio, e Lombardia
gli va debitrice dell’introduzione di più d’una
delle piante ornamentali, venute poscia in voga tra
noi, e tra le quali quella bellissima tussilaginea, detta
il <i>Farsugium grande</i>.
</p>

<p>
Ma ecco il vapore ci è alle spalle; sostiamo.
</p>

<p>
Gustata la voluttà di questi sobbalzi dell’onda, progrediamo
verso la meta della nostra odierna peregrinazione.
</p>

<p>
Questo paese è Torno col suo bel promontorio. Ebbe
un dì stabilimento degli Umiliati che vi fabbricavano
panni. Narra il Cantù, che mentre Francesi e Svizzeri
combatteano contro i Tedeschi, i Tornaschi favorirono
i primi, e quando rimasero sconfitti alla Bicocca (1522),
resistettero ancora, come Brescia nel 1849, e ne corser
la sorte. Perocchè il governatore di Como assalse e
mandò a ruba e fuoco Torno, neppur la chiesa risparmiando;
e restò memoria d’una fanciulla che il fior
verginale salvò dirupandosi da una finestra e perendo
colla patria. Lo stesso Cantù verseggiò un’altra pietosa
romanza o storia di sposi annegati, sotto il titolo:
<i>I morti di Torno</i>. Io mi fo lecito ridurla a prosa.
</p>

<p>
Linda, la bella fanciulla di Torno, era fidanzata a
Fernando, quando questi aveva dovuto partir soldato
per la guerra. Si scambiarono i due giovani i giuramenti
d’amore, e, mentre Fernando era alla guerra, ella
attendea e pregava la Vergine e i santi pel suo ritorno.
Un dì finalmente, reduce Fernando dalla Spagna, spediva
lettera a Linda che le annunziava la sua venuta
al paese fra sette dì. Ognuno immagina la gioia della
<span class="pagenum" id="Page_108">[108]</span>
poveretta a tal novella, ognuno le ansie di sì lunga settimana:
alla fine spuntò l’alba dell’ultimo giorno. Spia
tutte le navi, i battelli che solcano il lago; ma egli non
viene: finalmente, alla militare assisa che è in un burchio,
più col cuore che coll’occhio lo divina, lo riconosce...
è lui. Ma intanto sul lago si è ingrossato un fiero
temporale, il tuono scoppia, l’acqua diluvia, è un tempo
d’inferno. L’amato burchio avanza lentamente lottando
colle onde, e Linda, a seguir meglio il progresso di esso,
a meglio vedere il suo bene, vola su d’un’eminenza che
sta lungo il lago; ma giunta a mezzo dell’erta, per
l’erba molle e bagnata, il piè le scivola, e giù dalla
china precipita nell’onde. La vide Fernando e la conobbe,
nè curando il furiare dei flutti, si slancia in
mezzo ad essi, drizzando il nuoto verso la sua fidanzata.
Invano facevano forza di remi i battelli spiccatisi
dal lido e il burchio dove era Fernando, per accostarsi
agli infelici sposi che non si videro più ricomparire.
Solo la dimane se ne ritrovarono i corpi: erano abbracciati
insieme nell’amplesso castissimo di morte.
Là venne posta una croce a memoria del pietosissimo
caso e il barcaiuolo che vi transita prega loro la requie
eterna.
</p>

<p>
Poichè siam presso al porto, ecco vedete là su è la
villa Croff: vi stan presso le ville Righini e l’Antonelli
a destra, due operosi negozianti milanesi che raggranellarono
gran fortuna e procacciaronsi questi agî signorili;
a sinistra sono la casa e i giardini a cedriere
sporgenti sul lago appartenenti ai signori Ruspini e
da’ quali si gode di bellissimo panorama. Nella casa di
questi signori di Como, fra qualche altro oggetto d’arte
<span class="pagenum" id="Page_109">[109]</span>
è un marmo egregiamente scolpito dal Tantardini di
Milano, del quale abbiamo già ammirato in Como altre
opere commendevoli.
</p>

<p>
Scesi a terra, ci si para avanti la chiesa del paese e
più su l’altra dedicata a San Giovanni Battista, intorno
alla quale è pure una leggenda. Narrasi da que’ pescatori
che al tempo delle crociate un arcivescovo tedesco
tornando da Palestina ne riportasse un santo chiodo e
la gamba d’uno degli Innocenti. Fermatosi a Torno,
ebbe sì continuamente contrario il vento, che gli parve riconoscere
in ciò la volontà del cielo ch’ivi lasciasse
quelle sante reliquie, e le depose infatti nella chiesa
suddetta di San Giovanni.
</p>

<p>
Per questo calle montiamo, montiamo, onde raggiungere
l’altipiano a cui siamo diretti, a Mompiatto. Nè
lunga, nè aspra la salita: rivoletti d’acqua limpida
scendono lungo il cammino, che presto ci scorge avanti
la chiesa che sta in cima e dov’era già un chiostro di
vergini. Quivi però le monachelle, più che a <i>mattinar
lo sposo</i> divino, come direbbe l’Alighieri, ed attendere
a vita contemplativa, s’abbandonavano ad amori e baldorie
poco canoniche e meno caste; tal che S. Carlo
Borromeo, che alle monache ed a’ frati solea spesso
riveder le bucce, ne lo chiuse, e le suore trasferì al
Sacro Monte di Varese a più severa disciplina. L’episodio
ricorda la novella prima della terza giornata del
Decamerone del Boccaccio, fondata sulla vecchia tradizione
del contado toscano che presso a Lamporecchio
fosse un convento di monache, che pel vezzo di divertirsi
come quelle di Mompiatto, ebbero il convento demolito
ed esse furono trasferite altrove.
</p>

<p>
<span class="pagenum" id="Page_110">[110]</span>
</p>

<p>
Sull’ameno altipiano del Mompiatto vengono sovente
le brigatelle villeggianti ad asciolvere allegramente;
ma più matte e curiose sono quelle che vi chiama quella
sagra che al due luglio vi si celebra e dove è tutta la
giornata il più lieto via vai, su e giù per l’erte viuzze,
d’uomini e donne e di fanciulli; ed in cima si merenda
sotto gruppi di annose piante; si gozzoviglia e canta
finchè calano da’ più alti monti le ombre, e alla chiesa
di San Giovanni spirano i tocchi dell’avemmaria vespertina.
</p>

<p>
Su questo monte, che s’eleva sovra tutte queste ville
che si schierano da Blevio infino a Torno, attira poi la
curiosità la <i>Pietra pendula</i>, di forma conica, sulla cui
punta sta in bilico un trovante o masso granitico di
due metri d’altezza e di cinque di diametro, che pretendesi
formi sistema col <i>Poncione di Blevio</i>, che gli
abitanti chiamano <i>Nariola</i>, altro masso più enorme che
sporge sul pendio che tocca appena d’una estremità la
terra, solo sorretto dalla punta d’una roccia calcare,
sicchè guardato di fianco, sembra prossimo a rovinare.
</p>

<div class="figcenter"><a id="fill-110b"></a>
  <img src="images/ill-110b.jpg" alt="" />
<p class="caption">La Pliniana.</p>
</div>

<div class="chapter">
<p><span class="pagenum" id="Page_111">[111]</span></p>

<h2 id="esc10">ESCURSIONE DECIMA.
<span class="smaller">LA PLINIANA.</span></h2>
</div>

<div class="blockchap">
<p>
Le vittime del lago. — La villa Matilde dei signori Juva. — Villa Canzi. — La
Pliniana. — Plinio il Giovane e il flusso e riflusso. — Spiegazione
del fenomeno. — La Breva e il Tivano. — L’assassinio di Pier Luigi
Farnese. — Giovanni Anguissola. — La villa e l’attuale proprietaria.
</p>
</div>

<h3>I.</h3>

<p>
Non erano più i giorni gloriosi della celebre danzatrice,
di Maria Taglioni... Il tempo, questo terribile
devastatore della bellezza e del valore, aveva già da un
pezzo chiuso i battenti de’ più cospicui teatri a quella
grande artista che aveva stancato i plausi dei pubblici
più difficili d’Europa, ed eletto soggiorno in Parigi, lasciava
deserta la sua vaghissima villa di Blevio, la quale
si specchia nell’onda del Lario.
</p>

<p>
Non erano dunque più gli ammiratori e gli amici di
quella illustre alunna di Tersicore che animavano di
loro presenza nell’agosto 1868 i freschi recessi della
suntuosa villeggiatura; ma sì i vispi figliuoli di mia sorella,
<span class="pagenum" id="Page_112">[112]</span>
a cui era stata locata, ed io che, dopo un’arringa
al Tribunale di Como, ero venuto ad abbracciarli, io di
fianco alla mia buona Emilia, sorridevo alla bravura di
Giulio e di Gigi suoi che maneggiavano il remo, come
se fossero nati e cresciuti sempre su quelle sponde e
facevano volare il canotto, leggiero come un alcione,
sulla quieta faccia del lago.
</p>

<p>
Avevamo già lasciato addietro quelle ville che al
piede di Blevio abbiam passato in rassegna; già sussurrato
mentalmente un vale alla memoria del povero
figlio dell’Inghilterra<a class="tag" id="tag12" href="#note12">[12]</a>, che assueto al mare, credette
far troppo a sicurtà colle onde del Lario, le quali ogni
anno reclamano il tributo di vittime umane; passata
innanzi alla villa Taverna ed a Torno; già svolto i giardini
dei signori Ruspini che fiancheggiano vagamente
Torno; rasentata la villa Matilde dei signori Juva, piccola
ma elegante, da cui uscivano note dolcissime di
canto, come le sa rendere quella esimia dilettante, che
a valore potrebbesi dire artista, che è la signara Matilde
Branca, la quale ne è la proprietaria; e quindi
la villa dell’ingegnere Canzi architettata sul far de’
<span class="pagenum" id="Page_113">[113]</span>
palagi di Venezia, con finestre e loggie di terra cotta,
come ne è la balaustrata: quattro colpi di remo, ed
ecco ci trovammo nel pieno ed austero seno della
Pliniana.
</p>

<p>
— La Pliniana! esclamò Emilia.
</p>

<p>
Infatti ci riconoscemmo in grado di vederne il fabbricato
intero. Un grandioso loggiato d’ordine dorico
prospetta il lago e serve di vestibolo al palazzo che si
addossa al monte con giardino a varii piani, i quali
s’innalzano fino ad una specie di romitaggio, in cui la
solitudine profonda e l’isolamento assoluto della villa
ispirano gravi, melanconiche o appassionate meditazioni.
Un torrente che le sta a lato, dall’altezza di
novanta metri balza con bell’effetto dalle roccie e rumoreggia
transitando per l’atrio, per confondersi da
ultimo colle acque del lago.
</p>

<p>
— Fu Plinio forse qui ad abitare ed a lasciarvi il
suo nome? — mi domandò Antonietta, la mia eccellente
e affettuosa nipote.
</p>

<p>
— No — rispos’io. — Plinio il Giovane lasciò nelle
opere sue la descrizione della fontana intermittente,
che avrai veduta nella villa e di cui anzi fa cenno la
lapide latina che vi avrai scorta, ma non capita, e
che qui chiama la curiosità del forastiero; ma la villa
non appartenne mai a quell’illustre.
</p>

<p>
— Ah sì, la fontana che ha il flusso e riflusso come
il mare e che è inesauribile.
</p>

<p>
— Essa ha infatti un’intermittenza; or cresce a ricolmare
un bacino, ed ora, ad occhio veggente, scema;
ma questo flusso e riflusso non è regolare come quello
del mare, nè poi è tutta vera la credenza ch’essa sia
<span class="pagenum" id="Page_114">[114]</span>
inesauribile. Vuolsi inoltre ch’essa abbia relazione col
<i>Buco del piombo</i>, che si vede all’opposto versante della
montagna che sogguarda il Piano d’Erba, ma non sono
che supposizioni codeste.
</p>

<p>
Ora udite quale spiegazione ne dia il detto Plinio,
non già per dirvi che l’abbia azzeccata giusta; ma per
darvi un saggio della scienza fisica d’allora: la traduzione
dal latino è del Paravia:
</p>

<div class="blockquote">
<p class="indl">
“C. Plinio a Licinio.
</p>

<p>
„Io ti ho recato dalla mia patria il regaluccio di una
quistione, la quale è degnissima della profondità del
tuo ingegno. Scaturisce da un monte una sorgente,
scorre fra sassi, si raccoglie in un loghicciuolo fabbricato
per cenarvi; quivi dimorata un tantino, va a
perdersi nel lago di Como (<i>in Larium lacum decidit</i>).
Mirabile è la sua natura; tre volte al giorno con invariabili
aumenti e diminuzioni si alza ed abbassa. Ciò si
vede apertamente, nè può vedersi senza un grande diletto.
Colà presso tu siedi e mangi, e bevi anche a quella
medesima fonte, da che è freschissima; ed essa intanto
a certi e misurati intervalli o cala o cresce. Poni all’asciutto
un anello o chechessia, l’acqua a poco a poco
lo bagna, e tutto finalmente il ricopre, e si scopre di
nuovo e bel bello rimane all’asciutto. Se ti fermi ad
osservar questo giuoco, il vedrai rinnovarsi e due e tre
volte. È forse un qualche occulto vento, che la bocca
e le fauci della sorgente or apre, or chiude, secondo
che entra cacciando l’acqua, o esce cacciato da questa?
Il che noi veggiamo avvenir nei fiaschi e in tutti i vasi
di questo genere, i quali non hanno una libera e súbita
<span class="pagenum" id="Page_115">[115]</span>
uscita. Poichè ancor questi, benchè capovolti e inchinati,
rattenuti da non so qual vento contrario, ritardano il
liquore, il qual non esce in certa guisa che a frequenti
singhiozzi! Forse le leggi dell’oceano son le medesime
che quelle del fonte? E per la stessa cagione che quello
ora s’innalza, or s’abbassa, eziandio questa fonticella
con alterna vicenda ora sporge, or s’arresta? O forse
come i fiumi, che scaricandosi in mare, sono dagli avversi
venti e dall’impeto dell’onda risospinti, evvi qualcosa
che ritarda per qualche istante il corso di questo
fonte? O hanno gli interni canali un’assegnata misura,
per cui, mentre si rimettono le perdute acque, il rivo
si fa più scarso e lento, e rimesse che siano, corre più
spedito e copioso? Od evvi, non so quale, interno ed
occulto recipiente, che quando è vuoto desta e sospinge
la fonte, quando è pieno la ritarda e la soffoca? Or tu
che il puoi, fa d’investigar le cagioni che producono
questo fenomeno. Per me è anche troppo, se ti ho a
sufficienza dimostrato com’esso avvenga. Addio<a class="tag" id="tag13" href="#note13">[13]</a>.„
</p>
</div>

<p>
L’Amoretti invece, nel suo <i>Viaggio da Milano ai
tre laghi</i>, dopo aver notato come i movimenti dell’acqua
abbiano un’esatta relazione con lo spirare del
vento, sì che incominciando su que’ monti a spirare
il ponente verso la nona ora del mattino, che quei
del lago chiamano la <i>Breva</i>, a quell’ora eziandio incomincia
a crescer l’acqua nella fonte; dice questo
crescimento potersi generalmente calcolare di tre in
quattro ore. Infatti ad un’ora, al <i>Tivano</i> del mattino
<span class="pagenum" id="Page_116">[116]</span>
succede il vento che procede da Como e si denomina la
<i>Breva</i><a class="tag" id="tag14" href="#note14">[14]</a>. Simile interviene alla sera. Più cresce il
vento, più si alza la fonte; l’aria è affatto placida, e
la fonte punto non s’altera. Or come fa egli il vento
a produrvi sì fatte cose? L’Amoretti, premesso che
in vetta a’ monti soprastanti alla fonte Pliniana v’ha
delle caverne o pozzi naturali, che penetrano nel
seno del monte e vi mantengono degli interni serbatoi
d’acqua, spiega il fenomeno in questo modo:
“Siavi in seno del monte uno o più recipienti d’acqua,
corrispondenti alle bocche superiori, i quali all’orlo
abbiano delle uscite che portano alla Pliniana. Soffiando
il vento perpendicolarmente, comprime l’acqua e la
spinge all’orlo in maggior copia, e quindi più copiosi
sono i canaletti pei quali portasi alla fonte. Quando il
vento cessa, l’acqua si rimette a livello, e l’interno laghetto,
a cui il monte ne somministra cogli incessanti
stillicidi, torna a ricolmarsi d’acqua, che il seguente
vento torna a respinger fuori. Ma quando un forte vento
ha soffiato lungamente, più d’un giorno sta la fonte
senz’alterazione, perchè l’interno recipiente di tropp’acqua
è stato privato, e il consueto spazio di tempo
non basta a riempirlo nuovamente. Se questa spiegazione
<span class="pagenum" id="Page_117">[117]</span>
non soddisfa pienamente, quella mi sembra almeno
che soffra minori difficoltà<a class="tag" id="tag15" href="#note15">[15]</a>.„
</p>

<p>
— Ma allora chi fabbricò la Pliniana, se il luogo non
fu di Plinio? — chiesero in coro i miei nipoti.
</p>

<p>
— La è tutta una storia — risposi io.
</p>

<p>
— Contala, zio; contala.
</p>

<p>
Giulio e Gigi macchinalmente appena muovevano il
loro remo; noi lentamente intanto approssimandoci
ognor più al silenzioso palazzo e di pochi tratti discosti
dallo scalo della Riviera, sospeso ogni altro movimento,
il canotto sostò, ed io m’accinsi a dire la storia che mi
veniva domandata.
</p>

<h3>II.</h3>

<p>
— Mi bisogna far viaggiare la vostra mente da queste
rive a Piacenza, e farvi dar addietro, meglio certo
di tre secoli, all’anno 1547.
</p>

<p>
Pier Luigi Farnese, da non molto creato duca di
Piacenza e di Parma da papa Paolo III, teneva stanza
in quella città ed era da essa che esercitava la sua tirannica
signoria. Se egli avesse virtù alcuna, hanno gli
storici taciuto; all’incontro il Varchi ne lasciò orribile
pittura de’ suoi difetti, che del resto erano anche proprî
del tempo, e il Segni poi, altro storico fiorentino,
non so con qual fondamento di verità, ce lo descrisse
storpio di mani e di piedi, sicchè bisognava aiutarlo
fino al mangiare; e tuttavia rotto a tutti i vizî.
</p>

<p>
<span class="pagenum" id="Page_118">[118]</span>
</p>

<p>
Proprio a que’ giorni Spagna e Francia tenevan l’occhio
sul paese nostro, e Carlo V imperatore l’aveva a
morte col Farnese, e perchè lo stimava, se non promotore,
complice almeno dell’attentato di Gian Luigi del
Fiesco contro Genova, e perchè, ciò che più gli cuoceva,
scorgesse in lui propensione maggiore per Francia, tanto
più che il Pontefice aveva ottenuto a Orazio Farnese
per moglie Diana, figlia naturale del re di Francia Enrico
II. Riuscì facile pertanto all’imperatore di soffiar
dentro gli odî de’ nobili Piacentini, che lamentavano la
passata libertà, e la tirannide attuale mal sapevano comportare,
e si tramò allora una congiura ch’ebbe a capi
Girolamo e Camillo <i>Pallavicino</i>, Agostino <i>Landi</i>, Giovanni
<i>Anguissola</i> e Gian Luigi <i>Confalonieri</i>. Si pretese poi
da chi si piace di stranezze e di bisticci che i nomi
loro fossero già preconizzati nella parola <i>Plac</i> (Placentia),
che abbreviata si leggeva impressa nella moneta
del Duca.
</p>

<p>
Ai dieci di settembre di quell’anno 1547, que’ congiurati,
con alcuni loro aderenti, in numero di trentasette
persone, portanti soppanni armi coperte, côlta
l’ora che il Duca avesse pranzato e i suoi ministri fossero
pure a tavola, entrarono alla spicciolata nella cittadella,
ove dimorava Pier Luigi, nullamente impediti
dagli svizzeri che vi stavano a custodia e che di nulla
certo erano in sospetto.
</p>

<p>
Vuolsi che il Farnese fosse stato, per avvisi venuti
da Milano e da Roma, prevenuto della trama; ma
quando incalza il destino, invano vi si vuole porre
ostacolo: egli allora non vi pose attenzione.
</p>

<p>
Mentre adunque taluni de’ congiurati, uccidendo alcuni
<span class="pagenum" id="Page_119">[119]</span>
labardieri svizzeri e tedeschi, si impodestarono
delle porte della cittadella e della sala, Giovanni Anguissola
con due fidati suoi compagni penetrò in quest’ultima
dove stava Pier Luigi in ragionamenti con
Cesare Fogliano, e fattoglisi sopra, con poche pugnalate
lo freddò, senza provare resistenza; perocchè il
Duca, a causa di sua intemperanza, si fosse reso quasi
infermo agli atti.
</p>

<p>
Il popolo e il capitano delle milizie ducali Alessandro
da Terni avrebbero voluto accorrere al parapiglia in
fortezza; ma i congiurati ne avevano prevenuto il colpo
alzando il ponte, e Agostino Landi, rappresentando al
popolo il fatto e a lui mostrando il cadavere di Pier
Luigi, gridò Libertà, Libertà, Imperio, ed annunziò
l’imminente venuta, per S. M. Cattolica, di don Ferrante
Gonzaga, governatore di Milano, colle truppe di
Cesare, il quale due giorni dopo infatti capitò e prese
possesso della città a nome dell’imperatore.
</p>

<p>
Così si intendeva la libertà allora in Italia, e così
poteva dire di noi con ragione alcun tempo dopo il Filicaia:
</p>

<div class="poem"><div class="stanza">
<p class="i01">Per servir sempre o vincitori o vinti.</p>
</div></div>

<h3>III.</h3>

<p>
Poco frutto veramente raccolse del perpetrato assassinio
il conte Giovanni Anguissola. Perocchè, se egli
venne a rifugiarsi a Milano sotto le tende di Carlo V,
il quale malgrado l’aver attizzato la congiura, non era
però meno parente suo per la figliuola Margherita data
<span class="pagenum" id="Page_120">[120]</span>
in moglie ad Ottavio figlio di Pier Luigi, e se fu poi
nominato al governo di Como; non egli potè tuttavia
far tacere il grido della coscienza che l’accusava assassino,
comunque le sue mani si fossero insanguinate
del sangue di un tiranno.
</p>

<p>
Papa Paolo III aveva risentito acerbissimo dolore
della uccisione del figliuolo, e il re di Francia egualmente;
nè si ritenne dal dissimularne i fieri risentimenti,
se lo stesso suo ambasciatore in pieno palazzo a Coira
ebbe a tirare all’Anguissola una stoccata, che per altro
no’l tolse da questo mondo. Anche il sicario che in
abito da frate lungo tempo fu veduto aggirarsi nelle
circostanze di Como, aspettando luogo e tempo per
iscannarlo, ed altri emissarî, con non dissimili propositi,
se non vennero a capo del loro truce mandato,
mantennero pur sempre nell’Anguissola quella paura
continua e quelle agitazioni che gli dovevano turbar
l’esistenza.
</p>

<p>
Fu allora che nel 1570 egli elesse questo luogo, ove
è la fonte da Plinio il Giovane descritta, a edificarvi
questa villa, e dove, malgrado le naturali bellezze, la
cascata e la magnificenza dell’edifizio, pure è impossibile
difendere l’animo da un certo senso di malinconia.
</p>

<p>
Ben poco il conte Giovanni Anguissola potè godere
degli ozî non gai che qui egli si era preparato; la villa
poscia venne acquistata dal conte Fabio Visconti Borromeo,
indi dai Canarisi, sinchè pervenne al principe
Emilio Belgiojoso, dove un amor tempestoso gli abbreviò
una vita che era dapprima sembrata così sorridente
ed elegante, passando per tal modo la proprietà della
Pliniana alla figliuola sua che impalmò il milanese
marchese Lodovico Trotti.
</p>

<p>
<span class="pagenum" id="Page_121">[121]</span>
</p>

<h3>IV.</h3>

<p>
La mia storia era finita.
</p>

<p>
I miei nipoti ripresero taciturni il remo, virarono la
barca e si scostarono dall’austero luogo.
</p>

<p>
Intanto le ombre scendevano giganti sul palazzo e
ne’ giardini: al mio povero occhio, non armato in quell’istante
dell’occhialino, parve per quella tetraggine e
per le liane della cascata veder qualcosa che si agitasse,
forse lo sparnazzare di qualche augello notturno,
e l’immaginazione, ch’io medesimo avevo eccitata col
richiamo di truci fatti antichi, mi raffigurò lo spettro
del primo signore di quel luogo, dell’assassino, cioè, di
Pier Luigi Farnese.
</p>

<div class="chapter">
<p><span class="pagenum" id="Page_123">[123]</span></p>

<h2 id="esc11">ESCURSIONE UNDECIMA.
<span class="smaller">DA MOLTRASIO A TORRIGIA.</span></h2>
</div>

<div class="blockchap">
<p>
Orrido di Molina. — Lemna e la Colonia greca. — Una sventura nel 1863. — La
villa Buttafava. — Pognana e Palanzo. — Premenù. — Ancora a
Moltrasio. — Ville Salterio, Invernizzi, Tarchini-Bonfanti, De Plaisance. — Pensiero. — Rosiera. — Villa
Pavia. — La Partenope. — Igea. — Villa
Savoja. — La Minerva, ora villa Elena. — Villa Ostinelli-Turati. — Urio. — Ville
Melzi, Jenny, Calcagnini, Taroni. — Sofia Fuoco. — G. B. Lampugnani. — Sonetto
a Katinka Evers. — Ville Rocca, Tarantola, Ottolini,
Battaglia, Viglezzi. — Villa Sangiuliani. — Ville Lavizzari, Porro e Longoni. — Cantiere
dei fratelli Taroni. — Laglio. — Monumento a Giuseppe
Franck. — Villa Galbiati. — Torrigia. — Villa Cetti. — La punta.
</p>
</div>

<p>
Perchè ci tratterremmo ancora in questo seno della
Pliniana così severo e malinconico? Solo ne’ giorni più
ardenti del luglio potrebbe fornirci un freschissimo
recesso: or che siamo in pieno autunno, della frescura
non abbiam troppo bisogno.
</p>

<p>
E poi, le dolorose memorie che di questa parte
conservo, mi fanno dire coll’Epico latino: <i>Eheu fuge...
fuge litus avarum.</i>
</p>

<p>
È vero che a pochi tratti avvi l’Orrido di Molina,
che non è tempo certo sprecato il visitare e che è
dato argomentare non esistesse in addietro, se nessuno
degli scrittori del lago ne fa menzione. È veramente
<span class="pagenum" id="Page_124">[124]</span>
orrido, come invece quello di Moltrasio, che non lo
è, ho preferito, per maggior verità, appellare Cascata.
L’acqua si precipita per un burrone dall’altezza d’una
cinquantina di metri e mette i brividi addosso a chi
vi guarda.
</p>

<p>
Presso a Lemna — paese, il cui nome greco, come
altri che troveremo lungo il lago, rivela la presenza
un giorno di una colonia greca, quella forse che vi si
dice dedotta da Giulio Cesare — e giù al piede ove
era un gruppo di case e una villa, una notte dell’ottobre
1863, ospite io a Urio in casa della signora Ostinelli-Turati,
sulla sponda opposta era un furiare di
pioggia e di vento, e gli echi dei monti avevan dopo,
in mezzo al silenzio succeduto, ripercosso dall’una all’altra sponda un forte e cupo rumore. Ognun che
l’intese si domandò che avesse potuto essere. L’indomani
mattina il sole riapparso illuminava a Lemna
uno spaventoso disastro. Le acque infiltrandosi tra la
roccia e la terra sovrapposta ve l’avevano staccata
interamente; sicchè nel colmo della notte tutta quanta
scivolando improvvisamente in basso e producendo un
borro, o lavina, aveva abbattuto e invaso tutti i sottoposti
casolari, seppellendovi sotto ben quarantacinque
persone. Anche la villa Buttafava fu nella massima
parte riempita di fango, e tale ne fu l’orrore della scena,
che i proprietarî se ne debbono essere disgustati e
fu detto infatti che non vi volessero più ritornare.
</p>

<p>
Io visitai quel tristissimo e toccante spettacolo l’indomani
e vidi più di un cadavere sterrarsi, più d’un
orfano desolarsi, più d’un superstite reso quasi stupido
dal dolore.
</p>

<p>
<span class="pagenum" id="Page_125">[125]</span>
</p>

<p>
Tutto il terreno franato e melmoso giaceva là; la
roccia era nuda e da essa scendeva un rivolo d’acqua.
</p>

<p>
Più avanti sull’alto vi sono i villaggi di Pognana e
di Palanzo (nome pur greco quest’ultimo), ma deserti
assai, perchè la più parte de’ loro abitanti emigrano
mercanti girovaghi. Nulla poi offrono che chiamino a
visitarli, se pur non interessi Premenù, che è uno dei
soliti bacini o pozzi che su quest’Alpi si incontrano,
ma non ha speciali particolarità.
</p>

<p>
Ritraversiamo pertanto il lago e ritorniamo al sorriso
della opposta sponda.
</p>

<p>
Da Moltrasio a Torrigia non è che una serie di leggiadri
palazzini. Disseminate per il paese vi sono case
civili di villeggiatura; rasente il lago vi sono quelle dei
signori Salterio, poi degli Invernizzi, a cui fa seguito
la villa del barone Tarchini-Bonfanti, distintissimo
medico milanese.
</p>

<p>
Usciti appena dal primo paese, ci si offrono i due
corpi di casa costituenti la villa della Duchessa di
Piacenza, illustre dama francese che s’innamorò dell’Italia,
o, a meglio dire, della nostra Lombardia, e
da tanti anni divide il suo soggiorno fra Milano e il
lago di Como. Della villa Pensiero dei conti Belgiojoso,
che le vien dopo, già parlai nella escursione alla Cascata
di Moltrasio; così passiamo a quella che succede,
e che si denomina Rosiera: essa appartiene a Giovanni
Casati, uno de’ migliori coreografi de’ nostri tempi, e
il nome che le fu imposto ricorda appunto una delle
più applaudite sue composizioni coreografiche date nel
massimo teatro milanese.
</p>

<p>
Un grazioso <i>chalet</i> svizzero, ch’era prima del nobile
<span class="pagenum" id="Page_126">[126]</span>
Vitali, fu ceduto ai signori Pavia e continua la lunga e
graziosa sequela delle ville. Dopo di esso sorge la Partenope,
che colla vicina Minerva venne fabbricata dal
signor Ambrogio Robiati, per condurvi il suo collegio
d’educazione maschile che aveva in Milano, e dove largheggiò
cospicue somme a beneficio... di chi le comperò
di poi a prezzi d’assai inferiori. La Partenope è divenuta
ora proprietà del conte Gamberini di Imola, che
v’ampliò il giardino, abbellì la casa, tutto informando
alle proprie comodità. La Minerva ha mutato ora nome,
quello assumendo di villa Elena, essendo al presente
posseduta dalla russa contessa Elena Goloubtzoff nata
Pahlen, sorella di quella generosissima contessa Samoyloff,
che per tanti anni erogò in Milano gran parte
del suo patrimonio in beneficenze. Essa pure sta annettendovi
locali e migliorie e vi fa erigere scuderie che
mancavano, poichè da qualche anno la via che corre
dietro alla villa fu resa carrozzabile infino a Torrigia.
</p>

<p>
Tra la Partenope e la Minerva, l’editore e libraio
Gaetano Brigola di Milano si fabbricò la sua graziosa
Igea, e può dire che il commercio librario, da lui con
tanta intelligenza esercitato, <i>hæc otia fecit</i>. — Anche
l’ing. cav. Savoja vi eresse a fianco un elegante casino.
</p>

<p>
Fa séguito alla Minerva la villa della signora Ostinelli-Turati,
due nomi che ricordano due notorie case
librarie, la prima di Como, la seconda di Milano, nella
quale, come già dissi al lettore, ebbi ospitalità cordialissima
e più d’una volta, perchè ad amici della tempra
de’ Turati rifiutare è offesa. Vuolsene ammirare la
bella e buona architettura del cav. Dupuy.
</p>

<p>
Vien presso il paesello di Urio, a fianco del quale
<span class="pagenum" id="Page_127">[127]</span>
scorre il torrente Strona e una grandiosa villa che
già apparteneva ai Melzi e poscia di padrone in padrone
capitò alle mani dell’avvocato Peduzzi, che la
va affittando, finchè capiti qualche gran signore che
se ne invaghisca e la ristauri e perfezioni, di che ha
veramente bisogno per essere detta fra le più interessanti
del lago. Evvi anche molto terreno addetto, attissimo
a convertirsi in bel giardino, ed ha al piede
una bella darsena, che all’uopo basterebbe a tramutarsi
essa sola in villa.
</p>

<p>
Quella detta <i>Jenny</i>, che seguita, è dei signori Uboldi;
quindi la villa Calcagnini, e dopo altre due spettanti
ai signori Taroni, una cioè al di là della strada, l’altra
di qua e respiciente il lago.
</p>

<p>
Sofia Fuoco, or fa qualch’anno rinomata danzatrice,
uscita dagli insegnamenti del Blasis, si raccolse qui a
Carate in una comoda villetta a riposarsi sui conquistati
lauri teatrali. — Quivi si tramutò pure da una villeggiatura
suburbana di Monza, ch’ebbe cara finchè fu
rallegrata dal sorriso dell’unica figliuoletta Giuditta,
leggiadra, spiritosa e di sè assai promettente, il mio
amico dottor G. B. Lampugnani; ma rapitagli questa
da inesorabil morte, più non volle rivederla, ricercando
i conforti di tanta jattura a queste amenissime rive. Alla
consorte sua, quell’esimia artista cantante che fu Katinka
Evers, la quale ne divideva inconsolabile il dolore,
io in quel suo domestico lutto rivolsi questo sonetto.
</p>

<div class="poem"><div class="stanza">
<p class="i01">Alle lagrime il fren, povera afflitta,</p>
<p class="i02">  Lascia libero pur, che n’hai ben d’onde:</p>
<p class="i02">  No, non basta il saper che a più gioconde</p>
<p class="i02">  Regïoni volò la tua Giuditta.</p>
<p class="i01"><span class="pagenum" id="Page_128">[128]</span></p>
<p class="i01">Solo t’è in cor la verità confitta</p>
<p class="i02">  Che tu la chiami ed ella non risponde,</p>
<p class="i02">  Che col tuo bacio il suo più non confonde.</p>
<p class="i02">  Ch’ella per sempre t’ha quaggiù relitta.</p>
<p class="i01">Era sì bella, sì gentil, modesta</p>
<p class="i02">  E del suo spirto le virtù supreme</p>
<p class="i02">  Così colpian ogni persona onesta;</p>
<p class="i01">Che nell’acerbo duol che il cor ti preme,</p>
<p class="i02">  Altra parola non so dir che questa:</p>
<p class="i02">  Povera madre, lagrimiamo insieme.</p>
</div></div>

<p>
Qui pure in Carate hanno ville il signor Rocca, che
ristaurò la propria recentemente; il conte Alfonso Visconti,
che dall’angustia dello spazio seppe trarre il
miglior partito, e però chiamolla Ripiego ed ha assai
leggiadra architettura; il Battaglia, il cav. dott. fisico
Francesco Viglezzi, il Tarantola e la Ottolini, tutti accorrenti
dalla ricca Milano; e qui la contessa Sangiuliani,
presso la quale a sera convengono i villeggianti
a conversari e danze. Al suo giardino la piena del lago
ritolse, or fa qualch’anno, un chiosco ch’era in riva e
che con tutto il mobiglio una bella notte scomparve, a
nuova prova che il Lario non patisce gli si rubi terreno.
Quindi si schierano in bella mostra le ville Lavizzari,
Porro e Antongini, or passata quest’ultima in proprietà
del nostro bravo generale Longoni, che ne abbelliva
casa e giardino col miglior gusto, e che dopo
le cure ed esercitazioni militari quivi
</p>

<div class="poem"><div class="stanza">
<p class="i01"><i>Scende</i> del campo a tergere</p>
<p class="i01">Il nobile sudor<a class="tag" id="tag16" href="#note16">[16]</a>.</p>
</div></div>

<p>
È nello stesso paese di Carate che i fratelli Taroni
<span class="pagenum" id="Page_129">[129]</span>
hanno operoso cantiere per la costruzione di ogni sorta
d’imbarcazione del lago: navi, battelli, canotti, gondole,
lancie, quattrassi e sandolini, tutto vi si fa e con bella
eleganza.
</p>

<p>
E così eccoci giunti a Laglio, altro paesello montano,
senza alcuna particolarità, come tutti gli altri
che discorriamo, costituiti dalla chiesa e suo campanile,
da casupole di pescatori e tutt’al più da una osteriuccia,
dove si eccettui il dottor Casella, del quale
avverrà nella prossima escursione che più intrattenga
il lettore.
</p>

<p>
È fuori di Laglio che fu collocato il monumento piramidale
ad un medico, Giuseppe Franck, che, transitando
sul piroscafo, ognuno crede possa essere di Pietro,
l’illustre, il quale lasciò molte opere della sua scienza,
ma che non è; essendo invece eretto a Giuseppe, figlio,
autore per altro egli pure, ma di meno riputate opere
di medicina: nè si comprende perchè abbiasi voluto
funestar con quel segno funebre il sorriso di questa
sponda.
</p>

<p>
Affrettiamoci invece a esaminare la villa che succede
ed è de’ Galbiati, che ci avvicina a Torrigia, dove alla
punta sporgente nel lago sorge la villa dei signori Cetti,
alla famiglia de’ quali appartenne il gesuita Francesco
Cetti, che a mezzo il secolo scorso insegnò e dettò
opere lodatissime di storia naturale.
</p>

<p>
Qui, in antico, forse perchè il lago restringesi, era
una torre che diede per avventura nome al paese, <i>turris
regia</i>, che aveva un faro, buono a dirigere a notte
le imbarcazioni. Ora a notte questo tratto pescoso di
lago è occupato dalle reti, che calate vi avvertono di
<span class="pagenum" id="Page_130">[130]</span>
loro presenza coll’agitarsi continuo de’ campanelli,
scossi dall’onde o dal vento, i cui suoni scorrendo
monotoni sulla superficie del lago, producono un singolare
effetto per chi ignora che stanno a segnale de’
pescatori.
</p>

<p>
E qui fermandosi la via carrozzabile, arrestiamoci
anche noi; rimanendoci una interessante escursione a
compiere da qui, prima di allontanarci.
</p>

<div class="figcenter"><a id="fill-130b"></a>
  <img src="images/ill-130b.jpg" alt="" />
<p class="caption">Buco dell’Orso.</p>
</div>

<div class="chapter">
<p><span class="pagenum" id="Page_131">[131]</span></p>

<h2 id="esc12">ESCURSIONE DUODECIMA.
<span class="smaller">IL BUCO DELL’ORSO.</span></h2>
</div>

<div class="blockchap">
<p>
Il dottor Casella di Laglio. — La brigatella. — La vista. — Il cammino. — Il
Buco dell’Orso. — Sua scoperta. — Descrizione. — Visite di dotti. — Le
scarpe di S. Pietro. — Questioni geologiche. — Paleontologia. — Gallerie
o pozzi scoperti dopo. — La discesa.
</p>
</div>

<h3>I.</h3>

<p>
Per l’escursione attuale mi risparmio la fatica d’intrattenervi
del Buco dell’Orso con nuovo scritto: parmi
ne dirà meglio quello che ne dettai nell’anno 1864,
quando, come già feci sapere, essendo ospite ad Urio,
consegnai nel seguente articolo le impressioni in me
prodotte e le analoghe osservazioni. Doveano essere allora
sì pochi i giorni che m’eran dati ai riposi autunnali,
che neppure avevo fatto conto di procacciarmi
questi nuovi e studiosi ricreamenti, a’ quali or chiamo
a parte il lettore.
</p>

<p>
Dopo le fatiche autunnali, qui venuto a ragion solo
di riposo, a me sarebbe bastato il solo aspetto di questo
tranquillo lago, sospinto nelle ore mattutine verso
Como dall’immanchevole soffio del <i>Tivano</i> e nelle ore
<span class="pagenum" id="Page_132">[132]</span>
pomeridiane di colà respinto dalla <i>Breva</i>, quasi a giovamento
delle cento vele che riconducono a’ paeselli delle
riviere chi è corso per la mercanzia alla città; sarebbe
bastata la voluttà di scivolarne la piana superficie sul
burchio o sul canotto, mollemente adagiato in traccia
della curiosa emozione che vi dà l’onda agitata, come
la lasciano i piroscafi percorrenti la lunghezza del lago;
sarebbe bastato in una parola il <i>dolce far niente</i> che
ha sì recondite dolcezze per chi tutto l’anno si trova
nel <i>mare magnum</i> della città, perchè potessi dire ottimamente
impiegati i pochi giorni concessi; ma pure
distrazione novella, impreveduta mi attendeva. Lascerò
ora i simpatici ritrovi di parecchie ville che
mi si dischiusero amicamente e che valsero tanto a
ingannare deliziosamente le ore della sera, lunghe, interminabili
alla campagna; lascerò le danze e le musiche
da cui eran bandite le ricercate toalette, e piuttosto
vi dirò di quella spedizione che feci in allegra
compagnia al <i>Buco dell’Orso</i>, spedizione che interessa
tanto il profano, quanto chi si piace di geologiche
novità.
</p>

<h3>II.</h3>

<p>
A noi fu guida in questa alpestre escursione il bravo
dottor Giuseppe Casella, medico condotto di Laglio e
d’altre terre vicine.
</p>

<p>
Chi sa quanti nell’udire tal nome si rammenteranno
di giorni amenamente passati sul Lario! Perocchè il
dottore Casella, colto e socievole quant’altri mai, è
una vera fortuna per quanti passano i bei giorni di
<span class="pagenum" id="Page_133">[133]</span>
ottobre ne’ paesi di questo incantevole bacino: egli
direbbesi il tratto d’unione fra l’una famiglia e l’altra,
l’autore de’ progetti di gite e di comitive; senza lui
non seguirebbero le ilari carovane che pellegrinano al
<i>Piano del Tivano</i>; senza lui infine non avremmo compiuta
l’ascesa al <i>Buco dell’Orso</i>.
</p>

<p>
Egli aveva data la posta alle varie famiglie villeggianti
ad Urio, Carate e Laglio per la mattina del
5 d’ottobre al paese di Torrigia: si diceva che le leggiadre
signore, che avrebbero fatto parte della brigata,
sarebbero venute in abito d’amazzone, perocchè i
greppi su cui avevasi a inerpicare, le boscaglie che si
dovevano transitare avrebbero dilaniato crinolini e
gonne, e di ciò pure ci ripromettevamo spettacolo sollazzevole;
ma di questo fummo compiutamente delusi:
al mattino ci trovammo al convegno in una ventina
soltanto, le amazzoni brillarono per la loro assenza:
una sola non era mancata, ma il suo costume,... di
vestiario... ah! il suo costume non era quello che avevamo
vagheggiato.
</p>

<p>
Il dottor Casella diè il segno della partenza e ci
precedette, e noi ci difilammo dietro a lui. Difilammo
è la parola sola che conviene, perocchè non appena
usciti di Torrigia fosse mestieri mettersi per l’angusto
sentiero de’ monti. Presto una viuzza di ciottoli e di
pietruzze acuminate provò il nostro coraggio, perchè
difficilmente vi si potesse reggere; ma vinte le prime
scabrosità, si ascese liberamente per le mille anfrattuosità
di quella montagna. E qui notiamo, poichè ne
viene il destro, come sia questa di roccia calcarea
bigia azzurrognola, continuazione più o meno eguale
<span class="pagenum" id="Page_134">[134]</span>
di quella che incomincia appena fuor di Cernobbio e
si prolunga fino all’insù del lago, costituita di tante
sovrapposizioni o grosse lastre dello spessore talvolta
d’oltre il mezzo metro, che valgono assai opportunamente
alle costruzioni, sostituendo la materia laterizia
con moltissimo vantaggio di resistenza e di spesa<a class="tag" id="tag17" href="#note17">[17]</a>.
L’ombra e la frescura vi è procurata dai frequenti
castani isolati o da macchioni, che vedevamo da montanine
e garzonetti flagellati per farne cadere i già
maturi frutti. Fuor di costoro non eran rotti que’ solenni
silenzi che dalla lontana campanella delle capre
che scorazzavano per i più alti dirupi, o dalla monotona
cantilena delle fanciulle che pascolavano su qualche
altipiano le loro magre giovenche. A tratti noi
sostavamo a ripigliar lena, ad attendere i più tardi e
ad ammirare i maravigliosi punti prospettici che ci si
venivano mano mano presentando. Di fronte vedevamo
il villaggio di Careno, più su quello di Zelbio, a destra
Lemna, Molina e l’orrido suo, a manca Nesso e la
punta di Cavagnola, e quando, voltandosi alquanto a
manca la montuosa via, noi riguardavamo in basso,
<span class="pagenum" id="Page_135">[135]</span>
scorgevamo Brienno e più in là Argegno, il capoluogo
della Valle Intelvi, e quei paeselli eziandio che dal
greco nome accusano quali colonie vi stanziassero un
giorno.
</p>

<p>
Una colonna di denso fumo dal mezzo del lago svolgevasi
lungamente per l’aere e pareva come una nuvola
leggiera adagiarsi sulla costiera che ne stava
dirimpetto, e noi seguendola coll’occhio potemmo appena
distinguere ch’essa liberavasi da uno dei battelli
a vapore che in quell’ora drizzava la prua verso la
punta di Torrigia, perocchè noi dovessimo essere in
quell’istante a seicento metri sopra il livello del lago.
</p>

<p>
Il mattino si faceva alto, e noi, chiedendo consiglio
alla voce imperiosa dello stomaco nostro, ci credevamo
vicini alla meta, ma questa pareva discostarsi ognor
più: essa ci era come il fatale miraggio del deserto.
</p>

<p>
Poi si giunse dove il monte s’addentra e si forma
come un letto torrenziale: colà la via si faceva più
scabra e il nostro attento duce ne faceva avvertiti che
non dovessimo riguardar in basso se temevamo delle
vertigini, perchè paresse che a noi di sotto la valle si
sprofondasse quasi a picco. Fuvvi un tratto di strada
che era tutta pietra brulla e alquanto declive: a noi
fu però mestieri d’addoppiare le precauzioni; una voce
sola era sorta a segnale di scoraggiamento, ma la
parola e l’esempio d’altri vinsero quelle paure, e dieci
minuti dopo, per un sentiero apertoci fra virgulti ed
arbusti, ci trovammo innanzi al <i>Buco dell’Orso</i>. Il viaggio
aveva durato un’ora e mezzo. <i>Italiam! Italiam!</i>
gridammo noi pure, che ci vedevamo giunti allo scopo
del nostro pellegrinaggio, e in quest’inno di gioia c’entravan
<span class="pagenum" id="Page_136">[136]</span>
certo di molto gli acuti stimoli della fame. All’essere
poetico preferisco l’essere veritiero.
</p>

<p>
Ci sedemmo allora sui massi che sono sparsi avanti
l’ingresso della caverna, e tratte le nostre copiose
provvigioni, ci diemmo ad asciolvere con un appetito
che meglio s’accostava alla voracità, mescendoci del
buon vino e dell’acqua limpida e fresca che ci forniva
una polla della caverna stessa.
</p>

<h3>III.</h3>

<p>
Poichè fummo tutti rifocillati, ci disponemmo ad entrare
nella profonda cavità, e tutti allora accendemmo
il moccolo, di che ognun di noi doveva esser munito
a rompere le tenebre e godere delle bellezze naturali
della natura, e dello spettacolo di che noi eravamo
materia a noi stessi.
</p>

<p>
A noi aveva il Casella saviamente consigliato di
servirci di questi moccoli anzi che di torcie a vento
o di legni resinosi, e perchè meno incommodi a portarsi
fra quelle sassose latebre, e perchè ci avrebbero
risparmiato d’ingoiarci l’esecrabile fumo che le altre
fiaccole avrebbero mandato per quelle volte. Perdevamo
così del pittoresco, ma innanzi tutto curar ne
piacque il più conveniente, e pur di questo vogliamo
essere riconoscenti all’esperto mentore nostro.
</p>

<p>
Il Casella e don Baldassare Bernasconi, buon prete
di Laglio della più eccellente pasta, che aveva voluto
unirsi alla brigata, ci andavano innanzi rischiarando
ed additando le traccie che avevamo a seguire, perocchè
<span class="pagenum" id="Page_137">[137]</span>
e i frequenti massi colà trascinati in antico dalle
correnti o là sfranati dalla vôlta superiore, tutti investiti
d’un’argilla umida e sdrucciolevole, e le filtrazioni dell’acqua che formavano rigagnoli, e le stalattiti
della vôlta rendessero lento e pericoloso il passo. Dapprima
avevamo trovato il suolo piano, poi s’era venuto
abbassando con inclinazione sensibile, che ci obbligava
a passare carpone per un angusto varco o pertugio,
onde poter progredire.
</p>

<p>
Come fummo giunti per entro una certa galleria
più vasta, ci compiacemmo volgere addietro lo sguardo
e riguardarci scambievolmente, e in verità tutti que’
venti giovani, quale in piedi, quale assiso su d’enorme
sasso, tutti il moccolo acceso alla mano, presentavano
una scena curiosa, strana, suscitatrice di un mondo di
idee.
</p>

<p>
Fu qui che il dottor Casella, a renderci più importante
la gita, a farci comprendere tutto l’interesse che
aveva preso la scienza alla scoperta di quella grotta
che a lui primo era dovuta, ad incoraggiarci a percorrerla
interamente, ce ne venne raccontando per filo e
per segno quella storia, che noi procaccerem modo di
riassumere sotto brevità.
</p>

<p>
Era la state del 1841, quando ad esso dottor Casella,
che aveva udito parlare della esistenza d’una
grotta superiormente a Torrigia, cui la tradizione popolare,
che la credeva antica tana di orsi, aveva imposto
il nome di <i>Buco dell’Orso</i>, prese vaghezza di
rintracciarla. Associatosi alcuni amici, percorse la montagna,
sinchè appunto sul versante del monte che sovrasta
a Brienno, a due terzi di esso, rivolta a N. N. E.,
<span class="pagenum" id="Page_138">[138]</span>
la discopriva. Si presentava quella caverna quasi un
ampio crepaccio apertosi nella roccia, alto metri 2,7,
largo quattordici e profondo dieci, e pareva a prima
giunta non dovesse aprire l’adito ad un lungo cammino.
Sgominate le tenebre che vi regnavan perpetue
col mezzo di faci ch’egli aveva seco recate, percorso quel
tratto testè da me ricordato, parevagli avesse qui
il suo termine l’antro che decoravasi di belle
stalattiti e corrispondenti stalagmiti, come veggonsi
frequenti nelle varie grotte che s’aprono nelle montagne
che costeggiano questo lago. Se non che, piegando
a destra alquanto, trovava quel pertugio che
rivelavagli prolungarsi ulteriormente la caverna, e cacciatovisi
animosamente dentro, si era veduto in quella
più ampia galleria che sì pittorescamente a noi offeriva
lo spettacolo di una processione che ritraeva del
misterioso e dell’infernale, siccome a me rammentava
il <i>facile descensus Averni</i> di Virgilio. Le cristallizzazioni
or bianche, or grigie, or giallognole, bizzarre e
spesso trasparenti, venivano riflesse da quella luce con
bell’effetto; ma nulla di più interessante erasi offerto fin
là, se si eccettui un cupo rumorío che richiamò
pur la nostra attenzione, prodotto dallo scorrere di
una fiumana dietro le non grosse pareti a destra dell’antro e che in verità sgomenta, poichè sembra che
agevolmente possa dischiudersi un varco e irrompere
ad allagar lo speco. Questa recondita corrente viene a
gittarsi in un lago, che vietò la prima volta al Casella,
ed a’ suoi compagni, come lo contese anche a noi, di
andar più oltre. Dalla bocca dell’antro a questo speco
la lunghezza è di passi 370 o metri duecento.
</p>

<p>
<span class="pagenum" id="Page_139">[139]</span>
</p>

<h3>IV.</h3>

<p>
Da quel dì il <i>Buco dell’Orso</i> fu scopo a frequenti
pellegrinaggi del dott. Casella, e quando nel settembre
1850 vi ritornò con don Vincenzo Barelli, proposto
allora di Laglio, e con altri suoi amici, il caso lo favorì,
poichè, avendo messo allo scoperto un frammento di
costola uscente da quell’intonaco argilloso, lui e il
Barelli consigliava a tentare altre escavazioni, che
procacciarono infatti alcuni denti smisurati ed altre
ossa gigantesche, che si ravvisarono come appartenenti
ad animali, la cui specie ora più non esiste. Qualche
tempo dopo il Casella vi scopriva un immane cranio,
e questo, come le ossa già scoperte, veniva riconosciuto
essere stato di orso, che Blumenbach e i naturalisti
designano col nome di <i>Ursus Spæleus</i>. Queste
spoglie petrefatte vennero dal Casella donate al civico
Museo di Milano, dove, per la rarità di esse, il cranio venne
formato in gesso ed inviato ad altri gabinetti
di scienze naturali: tutte poi coordinate valsero alla
ricomposizione d’uno scheletro che è di un grande interesse
per la paleontologia.
</p>

<p>
La curiosità nel Casella e nel prete Barelli di ulteriori
indagini crebbe allora ognor più, e trasportatevi
due navicelle, o <i>scarpe di S. Pietro</i>, come si chiamano quelle
imbarcazioni da quei del lago<a class="tag" id="tag18" href="#note18">[18]</a>, poterono navigare
<span class="pagenum" id="Page_140">[140]</span>
tre laghetti, l’ultimo de’ quali, lungo circa cinquanta
braccia, non fu possibile percorrerlo tutto
quanto, perchè la vôlta vien così declinandosi al pelo
dell’acqua che l’imbarcazione non vi può passare.
La lunghezza quindi accessibile si valuta a trecento
metri.
</p>

<p>
Dopo Casella e Barelli la curiosità dei dotti fu vivamente
eccitata, e da allora trassero a visitar il <i>Buco
dell’Orso</i> e il dottor Emilio Cornalia, che ne lasciò
un’accurata descrizione già per noi citata, e l’abate
Antonio Stoppani, che vi consacrò pure una parte
nella sua <i>Paleontologia Lombarda</i>, a cui rimandiamo
il lettore per le più proprie informazioni della scienza,
e il dott. Giovanni Omboni, e il prof. F. De Filippi, e il
professor L. Patellani, e i fratelli Villa. A complemento
anzi di questo scritto, io verrò spiccando alle
memorie del Cornalia quel tanto che giovi a somministrare
più esatte quelle notizie che hanno più stretta
attinenza colla scienza, e così io pure avrò agevolato
il cómpito che mi sono proposto, e il lettore vi avrà
di certo guadagnato, più che con una semplice e inconcludente
narrazione. Riferirò ciò che riguarda alle
condizioni del suolo ed alle cause che produssero l’agglomeramento
delle ossa fossili discoperte: le sole indagini,
credo io, che interessi di istituire in argomento.
</p>

<p>
<span class="pagenum" id="Page_141">[141]</span>
</p>

<h3>V.</h3>

<p>
“Giunti al punto di maggior declivio, scrive adunque il dottor Cornalia, il suolo comincia a rialzarsi
tutto coperto di massi accatastati l’uno sull’altro. È
tra questi giganteschi, ma ancor mal fermi macigni,
che bisogna avanzarsi. Qui pure cominciano i depositi di
argilla alternantisi con croste stalattitiche e strati di sabbie
e ghiaie; le quali stratificazioni solo nelle parti
più interne si mostrano con ordine disposte, lasciando
là prendere precisa idea de’ loro rapporti. Altrove o
l’uno o l’altro degli strati manca, il fossilifero rimanendo
il più costante. Le pareti dello speco e i massi
più voluminosi che ne ingombrano il suolo mostrano
le striature che le correnti rovinose e trascinanti ciottoli
sogliono imprimere alla superficie delle roccie che
ne sopportano e frenano gli urti. Al di sopra di questi
massi, e lungo tutti i fianchi della grotta, una crosta
stalattitica vela agli occhi dell’osservatore la natura
del terreno; la qual crosta in alcuni luoghi arriva alla
grossezza di 0.08 e più. Spaccata, mostra una serie
di zone o strati d’un bell’alabastro cristallizzato a varî
colori, traccie delle successive deposizioni.
</p>

<p>
„Più s’interna il torrente, di cui prima s’udiva solo
il fragore tra i sassi profondo, e più comparisce alla
superficie aggirandosi per un piano leggermente declive. — Di
là poco un lago di qualche estensione occupa tutto
il fondo che solo con un istrumento adattato alle
<span class="pagenum" id="Page_142">[142]</span>
angustie del luogo si può traghettare. A nuoto non vi
si regge: l’acqua non ha più di 7 gr. R.<a class="tag" id="tag19" href="#note19">[19]</a>.
</p>

<p>
„.... Fra la prima raccolta d’acqua e la seconda
esistono, come io prevedeva, altre argille che bisognerà
smuovere con regolari scavi... È nelle vicinanze del
primo lago, ove non è necessaria una istraordinaria
innondazione affinchè il livello delle acque s’elevi molto
e v’abbandonino i loro depositi, che si osserva il maggiore
numero di strati.
</p>

<p>
„Superiore a tutti si ha uno strato di ghiaia, mista
a sabbia nereggiante. I ciottoli sono in parte della
calcarea che forma il monte, in parte di roccie d’altra
natura. Questa sabbia si vede solo in siti limitati. È
dovuta certamente alle ultime innondazioni che saranno
state le più parziali. — Al di sotto delle ghiaie (ed
ove queste non esistono, direttamente allo scoperto) si
trova la prima crosta stalagmitica che s’estende quasi
uniformemente da per tutto. Dopo il deposito calcareo
havvi uno strato considerevole di un’argilla cinericcia
d’una purezza e d’una finezza straordinaria. È compenetrata
da molta umidità, sicchè lasciasi facilmente
tagliare con una lamina da coltello e si spoglia in straterelli
orizzontali esilissimi e paralleli. È si tenace da
parere elastica, e non contiene nè sabbie, nè ciottoli,
nè avanzi organici; questo deposito arriva anche a un
metro di potenza, e lui oltrepassato si trova un’altra
argilla di color bruno. Questo strato è piccolo (0<sup>m</sup> 1) e
<span class="pagenum" id="Page_143">[143]</span>
di poca importanza mancando in più luoghi. L’un deposito
però è sempre assai distinto dall’altro. Ove l’argilla
cinerea manca, la bruna è coperta direttamente
dalla crosta calcarea. Lo strato che più di tutto deve
attirare la nostra attenzione è il sottoposto fossilifero.
Consta di un’argilla tutta distinta, grossolana, mista
a del tritume calcareo; il suo colore è il gialliccio per
ossido ferrico; la sua durezza varia, in alcune parti già
compatta passando ad una marna in attualità di formazione.
Questo strato contiene dei ciottoli, taluni anche
voluminosi, arrotondati, per lo più ellittici e deposti
col loro piano massimo orizzontale. Questi noduli
non appartengono tutti al calcare bituminoso della
montagna, ma altresì a roccia di diversa natura, e
vanno misti a frammenti di stalattiti. L’argilla gialla
costituisce uno strato di circa 0<sup>m</sup> 4 di spessore, ed è
in essa che si rinviene la massima parte delle ossa.
Continuando gli scavi, dopo questo strato si trova un’altra
crosta stalagmitica simile per natura e potenza
alla prima, sotto la quale si ripete un’argilla eguale
alla fossilifera e che del pari contiene ossa sebbene
in minore abbondanza. È però più compatta, come più
anteriore; ed i fossili sono maggiormente petrificati.
La potenza di questo strato non la conosco; poggiando
direttamente sul masso, varierà secondo i luoghi. Nuovi
siti tentati potranno in avvenire fornire differenti cifre
per la potenza di questi strati; dipendendo questi dagli
accidenti del suolo.
</p>

<p>
„La natura e i rapporti di questi strati ci chiariscono
sufficientemente del modo con cui si depositarono
e delle cause che li produssero. Una corrente
<span class="pagenum" id="Page_144">[144]</span>
alquanto forte, e quale appunto sarà stata la più antica,
fu quella che depose l’argilla ocracea. Lo provano la
sua estensione, i ciottoli che contiene, le grosse
ossa cilindriche che travolse. Gli altri strati indicano
correnti più miti, che durarono però più tempo; infatti
sono più limitati in estensione e composti di finissimo
limo esenti di ciottoli e di ghiaie.
</p>

<p>
„Questi depositi poi occuparono lungo spazio di
tempo a formarsi e furono separati da lunghi intervalli,
come ne sono prova i ripetuti e grossi strati
stalagmitici interposti. La corrente attuale è del certo
un tenue avanzo di quelli, cui gli strati descritti devono
la loro esistenza, e che altre volte avrà sempre
o assai di frequente occupato tutto il lume della caverna.
Che se anche attualmente le acque venissero a
crescere a dismisura e la crepa già esistente non bastasse
ad inghiottire quelle che a metà della caverna
si inabissano, esse, occupato tutto il primo basso fondo,
si alzerebbero a segno di livello da uscire dall’apertura
attuale della grotta.
</p>

<p>
„Nel vedere questa successione di strati tanto simili
a quelle descritte per le caverne ossifere di Francia,
di Germania, di Ungheria, ecc. ecc., ricorre subito
alla mente la possibilità della presenza di ossa fossili.
Queste che io rinvenni, e delle quali sotto il rapporto
paleontologico parlerò poi, hanno nel <i>Buco dell’Orso</i>
due modi distinti di giacitura, che però accennano ad
una medesima causa: le correnti.
</p>

<p>
„L’uno di essi già indicai per incidenza: la giacitura
cioè nel deposito dell’argilla giallastra inferiore alle
prime due. È sulla fine di questo strato che esse
<span class="pagenum" id="Page_145">[145]</span>
si depositarono, ed anzi molte giacciono alla sua superficie
tra l’argilla gialla e la bruna. Alcune anzi trovansi
già in quest’ultima, e il colore bigio che assunsero
indica la loro giacitura.
</p>

<p>
„Anche la seconda argilla, quella che giace al di
sotto della più antica crosta stalattitica, contiene questo
avanzo organico, ma in minor copia: una sola
mezza mascella inferiore e qualche osso della gamba
(genere <i>Ursus</i>) io vi trovai in tutto fino ad ora. Questi
pezzi sono più che gli altri alterati.
</p>

<p>
„Le ossa robuste e solide sono le più numerose; le
più fragili andarono quasi tutte perdute. Sebbene anche
delle prime alcune siano abbondantissime, altre
invece rare assai. Così, per esempio, mentre che raccolsi
molte ossa del carpo e del tarso, e falangi (persin
le unghiali), e piccoli molari, trovai appena una
vertebra caudale e qualche incisivo. Forse perchè queste
parti assai facili a staccarsi dal restante scheletro
vennero dalle prime correnti in altre direzioni trascinate
e altrove deposte. Una prova che queste ossa
debbono la loro attuale giacitura alle correnti, la trovo
in ciò che la maggior parte si ricetta nei piccoli seni
che formano le rientranti e sporgenti pareti della
grotta, e che rimangono per opera de’ massi difesi
dall’impetuosa corrente. Ivi l’acqua, perdendo di sua
forza e diffondendosi più tranquilla, potè deporre le
ossa fin là travolte. Un altro modo di trovarsi le ossa
nel <i>Buco dell’Orso</i> merita attenzione, giacchè spiega
l’origine d’una natura particolare di roccie: impasto
di ossami, di frantumi calcari e di marne da tempo
celebri lungo le rive del Mediterraneo, intendo dire
<span class="pagenum" id="Page_146">[146]</span>
delle <i>breccie ossifere</i>. Su quei grossi macigni che dissi
occupare per lungo tratto e molto spessore il suolo
della caverna, l’acqua attualmente non scorre o scorrerà
solo nelle epoche di massima innondazione, mentre
che in tempi più remoti facilmente avrà raggiunto
quel livello e vi avrà sopra trascinate le sostanze che
travolgeva. Ma le ossa, e le voluminose di preferenza,
e i grossi tritumi di roccia, percorsi alcuni dei meati
esistenti tra i massi, vi si impegnarono e valsero anzi
ad arrestare alla lor volta le sorvegnenti materie che
tenevano la medesima via. Il limo, le sabbie sottili, ecc.
passaron oltre per quella specie di filtro. Queste ossa
così non restarono circondate dall’argilla che invase le
altre. Che se però andarono prive d’una materia meccanicamente
deposta, valsero ad attirare e trattenere
chimicamente le particelle di carbonato calcare che le
acque del torrente o stillanti contenevano, e di esse
se ne fecero involucro e cemento. Io stesso, non senza
fatica, introducendo delle picche tra gli interstizi dei
macigni, riuscii a staccare molte ossa disordinatamente
aggruppate e cementate da un calcare grossolano e
cavernoso. Così ha origine una breccia, alla cui formazione
noi siamo contemporanei e presenti, simile alle
descritte da Cuvier<a class="tag" id="tag20" href="#note20">[20]</a> e da altri. — Così anche questo
modo di trovarsi delle ossa è spiegato dalle correnti.
Le quali sono provate altresì dalla mancanza di coproliti,
dalla mancanza di quello strato di terra nera, bituminosa,
comune in altre grotte e che s’attribuisce
allo sfasciamento delle parti molli dell’animale; finalmente
<span class="pagenum" id="Page_147">[147]</span>
dalla mancanza delle ossa di animali che avrebbero
potuto servire di cibo a quei primi feroci abitatori
della caverna<a class="tag" id="tag21" href="#note21">[21]</a>.„
</p>

<h3>VI.</h3>

<p>
Il dottor Casella portò diversa opinione da quella
del Cornalia circa alla causa di queste ossa riunite, ritrovate
da quest’ultimo nelle correnti, e noi, riferendola,
pensiamo poter egli alla sua volta avere ragioni
forse maggiori di probabilità. Crede egli adunque che
queste ossa possano aver appartenuto ad animali antidiluviani,
giacchè per la loro mostruosa grandezza appartengono
a specie ora affatto perduta. Su di che
io penso non esservi controversia, ed anzi nell’opera
di Figuier <i>La Terre avant le déluge</i>, parlando appunto
dell’<i>Ursus Spæleus</i>, reca la descrizione e il disegno del
cranio di tal animale scoperto dal Casella, regalato al
Museo Civico di Milano, e da questo, come già avvertimmo,
distribuito in esemplari di gesso a varî gabinetti
di scienze naturali, come lo riprodusse istessamente
nella sua <i>Paleontologia</i> l’abate Antonio Stoppani.
A quell’epoca tali animali avranno per molte generazioni
trovato rifugio in questa caverna, e successivamente
in essa terminata la loro esistenza o per vecchiaia,
o per alluvione, o per qualunque altra causa
dipendente dai grandi sconvolgimenti geologici. Queste
<span class="pagenum" id="Page_148">[148]</span>
congetture non torrebbero egualmente che le correnti,
introdottesi poscia nella caverna, abbiano ravvolte
quelle ossa di que’ sedimenti che valsero o alla loro
fossilizzazione, od a determinare quelle condizioni nelle
quali si rinvennero a’ dì nostri. E mi pare ancor più
probabile una tale supposizione in quanto mi sembri
assai arduo l’immaginare che le correnti intime del
monte possano avere trascinate le ossa intatte e giganti,
quali si videro alcune di esse. L’ipotesi del dottor
Cornalia ci obbligherebbe inoltre a premettere
l’esistenza di un’altra località, da dove le correnti
abbian potuto impodestarsi di quelle ossa per poi qui
trascinarle; mentre la capacità di questa tana porge
maggior argomento a credere che servisse prima a ricovero
di orsi, come gli abitatori di questi monti per
tradizione ne ebbero sempre credenza, se l’appellarono
il <i>Buco dell’Orso</i>, assai prima che il dottor Casella discoprisse
le ossa e queste si riconoscessero della specie
<i>Ursus</i>, anzi da tempo immemoriale. Il qual argomento
della tradizione deve essere di importantissima significazione
in questa tesi.
</p>

<h3>VII.</h3>

<p>
Il medesimo dottor Cornalia, in questo lodato suo
studio intorno ad <i>Alcune caverne ossifere dei monti del
lago di Como</i>, ne dedusse le seguenti conclusioni, che
è prezzo dell’opera il trascrivere, perchè speciali nella
massima parte al <i>Buco dell’Orso</i> di cui parliamo.
</p>

<p>
1.º Anche in Lombardia esistono caverne ossifere
<span class="pagenum" id="Page_149">[149]</span>
identiche a quelle di Germania, Francia, Inghilterra.
Anche fra noi è la calcarea giurese che le offre.
</p>

<p>
2.º Le grotte di questi monti, appendici ad una catena
delle nostre Prealpi (catena Ceresia), riconoscono
forse una sola epoca e una sola causa: l’emersione
delle roccie che rialzarono e sconvolsero il calcare
bigio.
</p>

<p>
3.º Gli strati che si depositarono nelle caverne spettano
o all’epoca <i>quadernaria</i>, o all’epoca <i>attuale</i>.
</p>

<p>
4.º I fossili del <i>Buco dell’Orso</i> (quadernari) vi furono
strascinati dalle correnti. Lo strato dei fossili,
il sito profondo assai ove si rinvengono (continuamente
umido e tenebroso), la mancanza di molte circostanze
fanno preferire quest’opinione all’altra che ammette
aver quegli animali vissuto là entro; — opinione che
si adatta assai più ai depositi moderni delle altre
grotte.
</p>

<p>
5.º I varî depositi richiesero molto tempo a formarsi.
La loro potenza, l’alternanza colle croste stalagmitiche,
lo stato vario di fossilizzazione delle ossa in rapporto
colla profondità lo provano.
</p>

<p>
6.º Le ossa trovate spettano quali a specie ancora
viventi tra noi, quali a specie perdute, e quali finalmente
ad animali che ora vivono solo in paese più
meridionale.
</p>

<h3>VIII.</h3>

<p>
In quanto a me, pellegrino recente al <i>Buco dell’Orso</i>,
pago degli studî per altri fatti, mi bastava di constatarli,
<span class="pagenum" id="Page_150">[150]</span>
ma arrestandomi però sulla sponda del primo
lago, perchè non avevo avvertito dapprima tampoco
alla probabilità di tragittare quelle acque interne, e
però non avevo provveduto le opportune imbarcazioni.
Quivi nella parete friabile incidemmo io e i miei compagni
i nostri nomi, espressione di quella contentezza
che ci aveva dato la longanimità di avventurarci per
quelle cavità tenebrose ed aspre. Seduti poscia su questi
umidi massi ad asciugarci il sudore della fronte che
ci gocciava, prodotto dal trascinarci a fatica collo stomaco
pieno, e rimasti colà alquanto, ripigliammo poscia
la processione del ritorno. Qualche moccolo veniva
già meno, sollecitammo quindi i passi rifacendo il cammino
percorso.
</p>

<p>
E fu nel ritorno, a distanza di forse sessanta a settanta
metri dell’uscita, che il buon prete Bernasconi
mi faceva accorto della esistenza di un pozzo od apertura,
per la quale si poteva calare in una galleria,
sottoposta a quella che percorrevamo e dentro cui
mostravasi pronto a calare, quando noi ne avessimo
esternato il desiderio, siccome quegli che già vi fosse altre
volte disceso, ciò che per altro non volemmo,
accontentandoci di quegli schiarimenti ch’egli e il
Casella ci fornirono. Io mi intratterrò alcun poco di
questo pozzo, da che le precedenti relazioni del <i>Buco
dell’Orso</i> non ne abbiano fatto ancora parola e da
che potrebbe valere d’argomento ad altre indagini e
discussioni geologiche. La discesa adunque è di circa
quindici metri, e la galleria alla quale si riesce ne percorre
circa quaranta, sempre nel senso stesso della
lunghezza della galleria superiore verso N. N. E., e
<span class="pagenum" id="Page_151">[151]</span>
sempre a massi e piano ineguali, come è superiormente.
Quasi in corrispondenza a questo pozzo se ne
vede un altro nella galleria sottoposta, per il quale si
cala ad una terza galleria, scendendovi per circa altri
venti metri. In questa non è calato ancora alcuno,
perchè presenta per avventura pericolo di franamento,
nè sarebbe prudente l’esporsi a vedersi chiusa l’uscita
e impossibilitato il ritorno. Converrebbe all’occorrenza
prendere le maggiori precauzioni ed essere assistiti
da più. Tuttavia nel fondo della terza inferiore galleria
sentesi il mugghio delle correnti ancor più forte
che non nella prima o superiore. Forse è la corrente
stessa della galleria superiore che viene a scaricarsi e
che forse esce da quelle latébre pel versante del monte
e alimenta l’acqua o fonte detta il <i>Vermocane</i>, che
serve a mettere in movimento il mulino che è di poco
sopra Brienno.
</p>

<p>
Nella galleria intermedia si trovarono e vi sono
pure altre ossa della stessa specie che nella superiore,
con questo solo divario che quelle della galleria superiore
sonosi trovate intatte, perchè ravvolte nelle
stratificazioni argillose che le hanno preservate dal
contatto dell’aria, e quelle invece della galleria intermedia
si veggono parte in istato di decomposizione, o
tarlate, perchè non vennero ricoperte da veruno strato.
Io ho avuto nelle mani ed esaminate e le une e le altre,
come si conservano dal dottor Casella, e credetti
nella predetta mia osservazione di ravvisare un’induzione
di più che avvalora l’ipotesi del Casella, anzi
che quella del Cornalia; perocchè se il rinvenirsi di
tali ossa fosse l’effetto esclusivo delle correnti, tutte
<span class="pagenum" id="Page_152">[152]</span>
indistintamente le ossa sarebbersi ritrovate involute
dai sedimenti argillosi: mentre invece è lecito di inferire
che i petrefatti della galleria superiore saranno
stati ricoperti da tali strati per i depositi che vi
avranno fatto le correnti, e quelli della galleria intermedia,
immuni dal passaggio di esse, saranno rimasti
nello stato primitivo, dove cioè saranno morti gli
orsi che in quella caverna debbono necessariamente
un tempo aver avuto ricovero.
</p>

<p>
Come poi queste gallerie inferiori siensi formate,
io credo di spiegare dicendo, che tutte le probabilità
conducono a ritenere che prima non fosse che una
sola ed ampia caverna, che poi per la caduta di massi
dalla vôlta siansi venute facendo; perocchè percorrerebbero
esse nell’egual senso della galleria superiore
quasi la medesima lunghezza.
</p>

<p>
Siccome recentissima sia la scoperta di questi altri
due pozzi, così chiamar io reputo su di essi l’attenzione
dei nostri geologi e massime del Cornalia, dello
Stoppani e dell’Omboni, i quali forse da una novella
loro visita al <i>Buco dell’Orso</i> potrebbero trarre materia
a nuovi studî non infecondi di buoni risultamenti
per la geologia.
</p>

<h3>IX.</h3>

<p>
Finalmente, dopo un’ora che eravamo rimasti nell’antro,
lieti, ma inzaccherati e molli degli stillicidi
che non avevamo potuto evitare e de’ rigagnoli nei
<span class="pagenum" id="Page_153">[153]</span>
quali il piede non aveva fatto a meno di scivolare, via
gettando la stearica che tuttavia ardeva,
</p>

<div class="poem"><div class="stanza">
<p class="i01">Uscimmo quindi a riveder le stelle....</p>
</div></div>

<p>
come direbbe Dante, o a meglio esser precisi, a riveder
il più limpido sole, il quale era ormai giunto al
meriggio.
</p>

<p>
Allora riconoscemmo qualche disertore della nostra
brigatella che, dati pochi passi appena nella oscurità
della caverna, era tosto ritornato addietro; scambiata
qualche celia e riposatici ancora alquanto, ripigliammo
il primitivo sentiero.
</p>

<p>
La discesa a Torrigia fu naturalmente più presta
che non era stata la faticosa salita, e consolata alla
pendice del monte dalla apparizione della leggiadra
fanciulla del dottor Casella che ne veniva incontro a
scusare la non involontaria mancanza alla gita.
</p>

<p>
Se rivolgendo indietro lo sguardo alla asperità della
via, ai disagi del camminare fra i dirupati meandri
della caverna dell’Orso, io posso essere indotto a dire
che non vi tornerei una seconda volta, per l’adipe
che un cotal poco mi si è messa intorno ad accusare
l’età che avanza a gran passi, è altresì indubitabile
che io, che tutti che mi furono compagni in quella
gita, conchiudemmo sinceramente assicurando d’essere
lietissimi d’averla fatta.
</p>

<p>
Ma prima di chiudere la presente escursione, mi
sento in debito di porgere le mie scuse a quelle cortesi
leggitrici che ho per avventura fatto sbadigliare,
loro tenendo un linguaggio arido e tutto di scienza,
esse che si attendevano amenità di racconto. Ma che
<span class="pagenum" id="Page_154">[154]</span>
farci? Il libro è fatto per tutti i lettori, massime se il
libro è del genere del mio; epperò molteplici e svariatissimi
i gusti, e nell’<i>olla potrida</i> degli argomenti non doveva
dimenticare i palati dei geologi e dei naturalisti.
D’altronde fra le molte caverne che ho già avvertito
su questi monti, mi verrà perdonato se almeno scientificamente
trattando di una, avrò chiarito la natura,
assai somigliante, delle altre.
</p>

<div class="figcenter"><a id="fill-154b"></a>
  <img src="images/ill-154b.jpg" alt="" />
<p class="caption">Piano del Tivano.</p>
</div>

<div class="chapter">
<p><span class="pagenum" id="Page_155">[155]</span></p>

<h2 id="esc13">ESCURSIONE DECIMATERZA.
<span class="smaller">IL PIANO DEL TIVANO.</span></h2>
</div>

<div class="blockchap">
<p>
La Cavagnola. — Careno e Quarsano. — La Grotta della Masera. — Nesso. — Erno,
Veleso, Gerbio. — Il Piano del Tivano. — La brigata
del Pian d’Erba. — Il Buco della Nicolina. — Vallombria. — Il palazzo
di Andefleda. — La marcia della partenza.
</p>
</div>

<p>
Se si piglia il piroscafo che vien da Como, allorquando
in faccia ad Argegno la campanella suona e
l’impiegato grida — Argegno e Cavagnola — voi, se
volete visitare il <i>Piano del Tivano</i>, è qui che dovete
scendere, purchè non prenda capriccio all’Amministrazione
di far sosta a Nesso, come accade in qualche
stagione, perchè allora è a Nesso che converrà smontare.
</p>

<p>
Ma d’ordinario la gita al Piano del Tivano non è
che l’effetto di amichevoli concerti e spesso ben anco
accada che l’andarvi sia combinato da amici che villeggino
lungo il lago di Como e da amici che villeggino
nel versante opposto del Tivano, cioè nel <i>Pian d’Erba</i>.
Il convegno allora è più allegro e il lettore che mi segue
lo vedrà.
</p>

<p>
Ad ogni modo, se a questo convegno egli giunga col
<span class="pagenum" id="Page_156">[156]</span>
mezzo del vapore che vien da Como e ne smonti alla
Cavagnola, non lasci di visitarne la modesta osteria:
vi beverà buon vino; se no da un pozzo che è nella
cantina ne faccia trarre acqua che troverà freschissima,
come in nessun’altra parte del lago.
</p>

<p>
Da Cavagnola, retrocedendo per un sentiero praticato
fra’ boschi, giungerà a Nesso, punto di convegno
della brigata che sale al Tivano; ma se non è giunta
ancora e vuol visitare più giù qualche terra fino ai limiti
di Pognana, che ho mentovato già con Palanzo e
Lemna, oltre Nesso troverà un piccol gruppo di case,
poi a egual distanza Careno, e a egual distanza ancora
Quarsano. Ma importanza tutti questi luoghi non hanno,
ove eccettui la <i>Grotta della Masera</i> sopra Careno, che
può essere altro punto di passeggiata per chi brama
di variare. Ma questa grotta non ha nè ossa fossili,
come il <i>Buco dell’Orso</i> che abbiamo non ha guari visitato,
e neppur ossa d’animali dell’epoca nostra, come
il <i>Pertugio della Volpe</i> che abbiamo visto del pari: tutt’al
più alcune ammoniti che interessano il geologo.
Nondimeno ha la particolarità di un lago e fa veramente
piacere su in alto la scoperta d’un capace bacino
d’acqua; qui esso si sprofonda per un cammino
di un quarto d’ora ed ha per fine una voragine.
</p>

<p>
Ma ritorniam presto sui nostri passi, onde non farci
aspettare da coloro che ci attendono a Nesso.
</p>

<p>
E Nesso, rimpetto a tutti i paeselli che ho testè
nominati, è grossa borgata e si distende per tre fila di
case sulla montagna con bell’effetto per chi la riguarda
dal lago: il torrente vi passa per mezzo con fragore
che s’ode anche lontano. Que’ del paese vogliono che
<span class="pagenum" id="Page_157">[157]</span>
la loro chiesa prepositurale sia stata fondata da Sant’Ermagora: i passeggeri invece, e massime quelli che
dai piroscafi osservano Nesso, ricordano che Gian Battista
Bazzoni, morto in età assai provetta e dell’amicizia
del quale mi onoravo, come ne son ricordevole
del cuore, che aveva al par dell’ingegno eccellente, lo
illustrò col suo <i>Falco della Rupe</i>, romanzo, che forse
quarant’anni fa ebbe la propria voga, nè vuol essere
ancora dimenticato.
</p>

<p>
Ma raccoltici tutti in Nesso, acceleriamo i passi
alla volta del Piano del Tivano. Pigli chi vuole la sua
cavalcatura e su e su.
</p>

<p>
Si arriva dapprima ad Erno, quindi a Veleso, poscia
a Gerbio: il divertimento della salita è indescrivibile.
Noi ci facciamo spettacolo di noi stessi; la lunga fila
della carovana, or si vede spuntar da un greppo, or
interrompersi, or riapparire. Quando è un cappellino
da signora che domina, quando è un gruppo di amici;
io resto ultimo, poichè mi piaccia godere dell’effetto
curioso. Poi si intendono parole interrotte che pervengono
da chi è in capo della fila, poi più spiccate di
chi segue, poi un grido di chi incespica, uno scroscio
di risa, un commento, uno scherzo: è un assieme lieto,
piacevole, artistico.
</p>

<p>
Il Tivano, per chi nol sa, è un’alta montagna che
si eleva tra la Valassina ed il lago di Como: ecco perchè
i villeggianti del Pian d’Erba si dan la posta con
quelli del lago per ritrovarsi tutti in cima al monte e
vi traggono, mettendosi per la via che, oltrepassato
Canzo, Asso e Lasnigo, s’inoltra appunto per la Valassina.
</p>

<p>
<span class="pagenum" id="Page_158">[158]</span>
</p>

<p>
Sulla vetta è una grande spianata erbosa a 1280
metri sul livello del mare, ed è questa che si designa
col nome di <i>Piano dei Tivano</i>.
</p>

<p>
I nostri contadini ci hanno preceduto colle gerla
piene del pranzo; hanno disposto il luogo dove assiderci:
ma que’ del pian d’Erba sono essi arrivati? Attendiamoli
e intanto racconciamo le nostre toalette
scomposte dalla disagiata cavalcatura.
</p>

<p>
La piccola banda musicale seco noi venuta apre a
un tratto i suoi concerti; sono gli amici che giungono
trafelanti dalla Valassina, che si son visti spuntare
dall’ultimo anfratto, e la musica nostra li annunzia.
</p>

<p>
Allora saluti, strette di mano, baci fra donne, discorsi,
complimenti, pettegolezzi narrati e scambiati:
in cinque minuti que’ del Pian d’Erba han narrato a
que’ del lago le storielle tutte del mercato di Lecco, di
quello di Incino, gli episodî erotici, i <i>cancans</i> d’ogni
villa; e di ricambio hanno fatto altrettanto que’ del
lago con essi.
</p>

<p>
Ma l’appetito ne reclama. Per un po’ si tace, intenti
tutti a smascellare; poi si ripiglia il chiaccherio, si fa
anzi, maggiore, a seconda che i fiaschi di buon vino si
vuotano. Levate le mense improvvisate, incominciano
le danze sull’erboso piano e le due brigate qui convenute
si mescono a vivaci polcke, a più concitati valzer,
a più vorticose galoppe.
</p>

<p>
Ma anche questa vetta ha le sue curiosità per chi
la sale e cerca di più utile che il ballare sulle ineguali
zolle. Il naturalista vi ravvisa le torbe miste a enormi
larici ed a petrolio, e conviene che l’altipiano potesse
un giorno, come fu scritto, essere stato un lago: i curiosi
<span class="pagenum" id="Page_159">[159]</span>
corrono a vedere il <i>Buco della Nicolina</i>, che è
una grande grotta, come le tante altre che ho diggià
ricordate. Quando è stata assai piovosa la stagione, vi
si vedono le acque che vi sono dentro scolate; ma deve
essere ben profonda, se nessuno n’ha saputo trovare
il fine.
</p>

<p>
Un miglio infatti a distanza di questo Piano del
Tivano e ad ostro del medesimo, è un’altra pianura
circondata da scoscesi monti, che solo si vede in
tempo d’estate abitata da’ pastori colle mandre numerose;
essa appellasi Vallombria. Ora in una di quelle
montagne si riscontra una forte e profonda spaccatura,
per la quale vien detto che un dì essendo penetrato
un cane, vi sarebbe poscia uscito per il Buco della
Nicolina.
</p>

<p>
Se mi chiedete poi se anco quassù si piaccia la tradizione
di voler favoleggiare; anche quassù, vi risponderei.
Perocchè senza darvi ragion di sorta, gli alpigiani
vi narrino seriamente come vi fosse <i>ai tempi antichi</i>
fabbricato un gran palazzo abitato da Andefleda, moglie
del goto re Teodorico. Qualche cialtrone si sarà divertito
alle spalle di questa buona gente, dandole a bere
questa fiaba, e la poco spiritosa giunteria trovò presa
in quegli animi semplici e per essi si è fatta pretta e
indiscutibile storia.
</p>

<p>
Ma l’aura imbruna; il cammino che ci resta a scendere
vuol più ore: rifocillati e rinnovati di forze, salutiamo
gli amici dell’opposto versante e disponiamoci
a partire.
</p>

<p>
La marcia della partenza suona, le resinose torcie a
vento ardono e si squassano; i lampioni si accendono
<span class="pagenum" id="Page_160">[160]</span>
e ne dan nuovo e inatteso spettacolo; succede un bisbiglio di voci che si salutano, baci che scoccano, addii
che si vanno ripetendo e allontanando delle due comitive e che gli echi ripercuotono, la canzone si intuona
da una parte e dall’altra per gli opposti versanti, la
secondano tutti, e allegramente si riprendono i sentieri
che ci tornano a Nesso, dove i nostri barcaiuoli ne
attendono per ricondurci alle nostre ville.
</p>

<div class="chapter">
<p><span class="pagenum" id="Page_161">[161]</span></p>

<h2 id="esc14">ESCURSIONE DECIMAQUARTA.
<span class="smaller">LA VALL’INTELVI.</span></h2>
</div>

<div class="blockchap">
<p>
Brienno. — Archigene fonda Argegno. — La Vall’Intelvi. — Sua parte
nella guerra decenne. — Diventa feudo. — La rivolta del 1806. — Cospirazione
del 1833. — Insurrezione nel 1848. — Andrea Brenta. — I cospiratori
del 1854. — L’insurrezione e i volontarî del 1859.
</p>
</div>

<p>
Vale davvero consacrare una buona giornata a percorrere
questa alpestre, ma bella e simpatica parte del
territorio comasco.
</p>

<p>
Noi proseguendo il cammino nostro da Torrigia,
lungo la sinistra sponda del lago, per certo tratto
di riva non rinveniamo più nè ville, nè case; le prime
che rompono la monotonia di quelle roccie, non più
così fiorenti e verdeggianti, come quelle che abbiamo
lasciate, sono i casolari del montuoso Brienno. Quivi
furono trovate iscrizioni romane, di cui una rammenta
un Archigene, dal quale si vuol derivata la denominazione
del non discosto paese di Argegno e ne lo si dà
per fondatore. Null’altro offre che valga ricordare.
</p>

<p>
È da Argegno che si entra in Vall’Intelvi per due
vie; l’una sulla sinistra del torrente Telo che va a
Sant’Anna e Schignano; l’altra sulla destra, per la
<span class="pagenum" id="Page_162">[162]</span>
quale ponno ascendere carri, e riesce a San Sisino, a
Castiglione e a San Fedele, e da cui si può andare a
Lugano: ambe poi belle di alpestri bellezze.
</p>

<p>
È dall’ultima via che si accede al Calvagione, o
monte Gionaro, che è quello che conosciamo già col
nome di Generoso.
</p>

<p>
Tutta la Vall’Intelvi è bella di prospetti, di naturali
bellezze, di vegetazione; essa è anche interessante
per gli episodî delle sue sommosse, che attestano i suoi
abitatori animosi e teneri di libertà.
</p>

<p>
Vollero alcuni derivato il suo nome dall’intelligenza
de’ suoi figli, quasi Val d’Intelletto; ma chi nelle carte
dell’ottavo secolo la trovò indicata col nome di <i>Intellavi</i>,
la volle parola corrotta da <i>Inter lacus</i>, sorgendo
essa difatti fra il Lario ed il Ceresio.
</p>

<p>
Nella guerra decenne, incominciata col 1118 ed ultimata
il 1127 fra Milano e Como, e nella quale le
terre del Lario si scissero parteggiando per quella o
per questa città, questi alpigiani furono utilissimi difensori
di Como, e poscia, al tempo della dominazione
spagnuola, divennero le loro terre feudo dei Marliani.
</p>

<p>
Bartolomeo Passerini, curato di Ramponio, terra
della Vall’Intelvi, nel 1806, indegnato che Napoleone
tradisse la libertà facendosi imperatore, alzò il vessillo
della ribellione: lo seguirono gli altri curati di Dizasco
e Cerano e seco loro trassero altri generosi; ma privi
di armi e d’ogni altro mezzo, pochi gendarmi bastarono
a disperderne il manipolo: e carcerati tutti, decapitati
i capi, gli altri, dopo breve carcere, rimisero in
libertà.
</p>

<p>
Di sè non diè a parlare la Vall’Intelvi se non nel
<span class="pagenum" id="Page_163">[163]</span>
1833, quando essa ruminando una sollevazione ad ajutar
la Giovine Italia, il governo Austriaco vi mandò il
commissario Piccinini ad arrestare un Piazzoli, che si
dava per l’anima della cospirazione in quella parte;
ma una fucilata stese morto il commissario, il Piazzoli
riparò in Isvizzera e ogni cosa fu ultimata.
</p>

<p>
A maggiori avvenimenti fu teatro invece negli anni
1848 e 1859, quando la causa dell’italiana indipendenza
fu intrapresa seriamente; ma a narrarli mi valgo di
quanto ne scrisse Gaetano Ferrabini e stampò a beneficio
della famiglia di Andrea Brenta, perocchè per
essere il Ferrabini mio cognato, non m’è tolto dal ricordarlo
come fervente patriota, egli essendo stato animoso
volontario nelle fazioni patrie allo Stelvio, dopo
d’aver avuto nelle cinque giornate di Milano mutilato
più d’un dito della destra mano dalle sciabole poliziesche.
Come in quel di congiunto, metto franca la mano
e senza scrupoli nel suo sacco<a class="tag" id="tag22" href="#note22">[22]</a>.
</p>

<p>
Argegno e la sua vallata singolarmente sono assai
memorabili, come dissi, per la loro insurrezione dell’autunno 1848, quando volevasi, rivoluzionando tutta
la parte montuosa della Lombardia, ritentare il nostro
riscatto.
</p>

<p>
Quell’ardimentoso rivolgimento, che si potrebbe appellare
l’ultimo disperato sforzo della Lombardia per
vendicarsi a libertà, perchè già chiusa colla peggio la
male augurata campagna combattuta dall’armi sarde
contro gli Austriaci colla capitolazione di Milano, fu
<span class="pagenum" id="Page_164">[164]</span>
iniziato in Argegno da <i>Andrea Brenta</i>, nativo di Varenna,
ostiere e fornajo di San Fedele d’Intelvi, ove si
stabilì fin dal 1833; uomo, che comunque di volgar
condizione, era nondimeno distinto per l’ardore di patriottici
sentimenti e degno al certo di più vasto ed
importante arringo. Disceso costui, poco dopo la metà
dell’ottobre, ad Argegno con soli quattro determinati
compagni (fra cui piacemi segnalare il prete don Francesco
Cavalli, in allora parroco del luogo di Pigra), vi
disarmò subito la imperiale gendarmeria, e cacciandosi
poi nella vallata, la faceva insorgere tutta quanta.
</p>

<p>
Que’ gendarmi disarmati si portavano di cheto a
Como, ove riferivano l’accaduto al comandante militare
di questa città, generale Wimpfen. Il 27 di quel
mese, ordinati da costui, giungevano ad Argegno, trasportati
dai battelli a vapore, più di 700 Austriaci
affin di reprimere quel movimento. — Avviaronsi essi
per la strada a destra della valle; ma giunti appena
al luogo detto Cavrano, o Crotto del Piazza, poco oltre
la chiesa di S. Sisino, dovettero far sosta, perchè salutati
da ben nudrita moschetteria dei nostri quivi destramente
imboscati, quantunque non fossero questi
che in numero di sette. Erano costoro il Brenta medesimo,
i quattro suoi compagni, e Bernarda Niceforo
e Grandi Andrea detto <i>Botris</i> di Argegno, i quali
eransi ad essi aggiunti. — Si impegnò allora uno
scambio non interrotto di fucilate, che lasciò credere
a quelli di parte avversa che assai più numerosi fossero
i sollevati coi quali avevano a fare, e non s’ebbe
in quel primo scontro a lamentare dai nostri alcun
danno, nè a perdere, ciò che meglio importava, la posizione.
</p>

<p>
<span class="pagenum" id="Page_165">[165]</span>
</p>

<p>
Il mattino del dì susseguente (28), gli Austriaci ripresero
primi il fuoco, senza osare, per altro, avanzarsi
oltre il summentovato luogo, certo sospettando che
l’avvisaglia del giorno innanzi accennasse ad una più
estesa partecipazione di tutti i valligiani. — Con molto
accorgimento erano i nostri gagliardi qua e là distribuiti,
e dietro le macchie degli alberi o gli accidenti
del terreno montuoso mascherati; sorprendente era la
lestezza che usavano nel ricaricare le bocche da fuoco;
ed a tanto pervenne da ultimo il loro ardimento, che
il summentovato Andrea Grandi, balzato solo fuor
d’una macchia, stringendo sempre il proprio moschetto,
simulando che altri molti il seguitassero, li andava
ad alta voce chiamando ed eccitando a buttarsi su’ nemici;
a tal che questi ne furono sgomentati in guisa
che gli fuggirono davanti. E così finalmente procedettero
le cose in quel giorno, che verso le due pomeridiane
gli Austriaci, i quali già contavano perdite e
feriti in buon dato, si trovarono costretti a volger le
spalle e discendere precipitosi e nella massima confusione,
raccogliendosi a mala pena in Argegno. — Avevano
però prima gli infami, seguendo il barbaro loro
costume, appiccato il fuoco a ventotto cascinali e a
due crotti, di cui uno del Piazza, le rovine del quale
veggonsi ancora oggidì.
</p>

<p>
In Argegno, a rifarsi della vergognosa ritirata, usarono
con quei terrieri, senza riguardo a sesso ed età,
ogni modo di violenze, mali trattamenti e minaccie; e
tolti con loro sette uomini del paese quali ostaggi, nelle
persone di Antonio Cresseri, Francesco Peroni, Adriano
Balzaretti, Santo Scotti, Giovanni Rigatti, Giovanni
<span class="pagenum" id="Page_166">[166]</span>
Santi ed altro di cui non si ha il nome, s’imbarcarono
e si ricondussero a Como.
</p>

<p>
Di quei sette statichi, i quali non è a dirsi a quali
e quanti insulti e tormenti avessero, contro il diritto
delle genti, a patire per opera di quei sicarî piuttosto
che soldati, basterà rammentare come venissero tenuti
per ben due intere giornate colle mani legate al tergo
e senza cibo, e non ne fossero poi rimessi liberi che
sei; l’altro, il Cresseri, uomo di avanzata età, ammogliato
e con figli, essendo barbaramente fucilato in
Como a’ 17 novembre di quell’anno, perchè lo si volle
ritenere proprietario di una pistola sguernita di acciarino,
rinvenuta dietro un muricciolo in Argegno presso
cui s’era trovato nel momento del di lui arresto. — In
quella stessa occasione che l’infelice Cresseri veniva
messo a morte, questi avevasi a compagno di pena un
tal De Maestri di Orzinovi, incolpato d’aver donate
dodici lire a due giovani di una famiglia ungherese.
</p>

<p>
Il Comitato della Emigrazione Italiana residente in
Lugano, al quale avevano fatto ricapito dal precedente
agosto gran parte di coloro che avevano anteposto l’esiglio
al ritornare sotto gli artigli dell’Austria, venuto
a cognizione di quella sollevazione, nella speranza
avesse essa a prendere più vaste proporzioni, decretò
sostenerla; e mandò a tale uopo danaro, armi e munizioni,
e più di 400 militi, de’ quali il maggior numero
disertori dalle bandiere dell’Austria, capitanati una
parte dal generale D’Apice, l’altra dal comandante
Arcioni.
</p>

<p>
Nella Chiesa di S. Sisino, posta a breve distanza
sopra Argegno, venne istituito un governo insurrezionale
<span class="pagenum" id="Page_167">[167]</span>
per la provincia di Como, il quale assumesse la
direzione del movimento e delle operazioni militari; e
allora fu che molti altri paesi del lago insorsero del
pari, e corsero ad ajutare la insurrezione.
</p>

<p>
Così provocati in più audace e considerevole modo
gli Austriaci, ritornati in grosso corpo, tentarono essi
più volte di penetrare nella Valle, non per le vie di
Argegno soltanto, sibbene da varie altre direzioni; ma
furono sempre e gagliardamente dovunque respinti con
gravissimi loro danni, finchè nel giorno 3 novembre,
dopo aver sostenuto con quelli del lago un breve fuoco,
riuscirono, scortati da due guide di Finanza — Pensa
e Melloni — che a loro vergogna van ricordati, a salire
per il Bisbino, e avanzandosi a rapida marcia,
pervennero poi ad impadronirsi delle vette dei monti
che fiancheggiano a sinistra la parte della Vall’Intelvi,
la qual si chiama di Schignano, dal paese di tal nome — ciò che non sarebbe stato loro possibile certamente,
se il generale D’Apice, che fin dal giorno avanti occupava
co’ suoi 200 bravi soldati quelle cime, veduti da
lontano gli Austriaci, non avesse fatto retrocedere la
sua truppa infino a Schignano.&nbsp;—
</p>

<p>
È la gente di questo paese assai rimarchevole per
islancio, per coraggio e per costanza in tutto che riguarda
alla patria libertà: e dove il D’Apice avesse
fatto debito assegnamento su di essa, avrebbe indubbiamente
trovato nella medesima un validissimo appoggio.
Ma egli, riuniti e fatti schierare sulla piazza
comunale tutti gli uomini suoi, che sommavano, come
si è detto, a meglio di 400, ordinò loro la marcia di
ritirata per le gole che transitano al territorio della
Svizzera.
</p>

<p>
<span class="pagenum" id="Page_168">[168]</span>
</p>

<p>
Perchè mai questo generale aveva egli lasciato scoperto
il passo alla Valle dalla parte del Bisbino?....
Perchè non ha poi riparato a tale mancanza approfittando
delle magnifiche posizioni che avrebbe potuto
agevolmente tenere con duecento militi valenti come
quelli che erano sotto i proprî comandi, ed ardentissimi
inoltre di battersi per la libertà d’Italia, e da
dove si sarebbe potuto di leggieri, non che impedire al
nemico d’inoltrarsi, respingerlo e sbaragliarlo quantunque
assai superiore di forze; ed ordinava invece,
ali’appressarsi degli Austriaci, l’abbandono vigliacco di
quel campo senza colpo ferire, lasciando così ai medesimi
libera la via a discendere nella insorta vallata,
che metteva poi tutta in loro balía ed in preda alle
loro vendette?
</p>

<p>
Operò così il D’Apice per codardia, ovvero per tradimento?.... Non si potè da alcuno asserire se per
l’una o per l’altro; soltanto corse voce allora che forti
dissidî fossero nati tra lui e il comandante Arcioni:
certo è che egli bruttò la sua fama con quel fatto, che
ridusse quella nobile insurrezione alle proporzioni d’una
inutile fazione, che valse a nuovo pretesto alla bestiale
ferocia dei nostri oppressori.
</p>

<p>
Perdurando nella lotta con tanto vigore ed entusiasmo
fino allora sostenuta, ed alla quale avevan già
presa parte energica molti altri paesi del lago, è a
credersi che, caldi com’erano tuttavia in quei giorni
gli animi lombardi, si sarebbe tradotta in fatto la idea
preconcetta di redimere nuovamente colla rivoluzione
la Lombardia. Perocchè, alimentata la sollevazione e
mantenuto inviolabile quel centro d’opposizione per
<span class="pagenum" id="Page_169">[169]</span>
alcuni mesi ancora, avrebbe di non poco contribuito
alla campagna che si aprì nel marzo del successivo
anno; e divergendo parte delle forze nemiche e costituendo
un nucleo importante, sarebbe stato un freno ai
tradimenti che disonestarono in quell’epoca il nome
italiano e la nostra causa, ed un eccitamento a non
vederla finita nella giornata infelice di Novara.
</p>

<p>
I pochi dei nostri, quelli cioè di Argegno e della
vallata cui s’erano collegati alcuni Ungheresi disertori
dell’Austria, trovatisi soli nel vasto campo, distesisi
in catena pel monte S. Bernardo, sperarono un
momento, dandosi a molestare il nemico che loro stava
di fronte, di potersi ancora sostenere. Ma dopo poche
ore di accanito combattimento, scarsi troppo di numero,
privi di chi sapesse con valentia dirigerli, difettosi affatto
di viveri e disperando soccorsi, cessarono, ma
onoratamente, dal loro gagliardo e generoso proposito.
</p>

<p>
Gli Austriaci, cui erano toccate nei diversi fatti di
quella rivoluzione considerevoli perdite, baldanzosi di
trovarsi finalmente — senza alcun loro merito — padroni
di quei luoghi, si diedero a fare stragi e mal
governo.
</p>

<p>
Il Casino, detto dei Signori, posto sulla cresta della
montagna alla destra di Schignano e che dà alla Svizzera,
fu da loro saccheggiato: la povera osteria del
Brenta, noto ad essi per il promotore di quella sollevazione,
soqquadrarono tutta quanta e poi diedero alle
fiamme, sì che fu tolta alla diserta famiglia di lui, che
s’era di là involata e ramingava altrove, la speranza
perfino del ritorno: fucilarono un tal Domenico Ceresa
detto <i>Tardett</i> di Schignano, che tentava sottrarre alla
<span class="pagenum" id="Page_170">[170]</span>
loro rapacità i proprî armenti, ed un Ungherese che,
diretto alla Svizzera, si era per quelle vie smarrito.
</p>

<p>
La insurrezione per tal guisa soffocata, ebbero la
Valle Intelvi ed Argegno a deplorare in seguito, oltre
ad enormi contribuzioni, la carcerazione e la morte di
parecchi individui che furono dei più risoluti, il cui
arresto avvenne nella festa di Pasqua del 1849 in una
osteria di Casasco, chiamata del Foino, dove i medesimi
trovavansi tuttora armati; e ciò in seguito a delazione
fatta dalla Gendarmeria di Castiglione di Intelvi all’I.
R. Comando Militare di Como. — Costoro erano: <i>Andrea
Brenta, Giuseppe Manzoni, detto</i> Rossin, <i>un disertore
ungherese, Giovanni Pizzala, Niceforo e Luigi
Bernarda, uno svizzero ed un varesotto</i>.
</p>

<p>
Meno i primi tre, che furono fucilati nel sesto giorno
dopo la suddetta Pasqua, cioè a mezzo l’aprile (14), gli
altri ottennero poi la libertà, perchè s’avesse anche il
dovere di proclamare l’austriaca clemenza. Taluni di
questi ultimi per altro, onde assicurarsi della vita, dovettero
tosto emigrare, conscî che l’Austria non perdona
e non oblía.
</p>

<p>
Brenta, il caldo patriota, l’iniziatore di quell’insurrezione,
andò incontro alla morte da coraggioso ed
intrepido, siccome aveva vissuto. Egli contava soli 37
anni. Sul luogo del supplizio, che fu il piano della Camerlata,
stringendo la croce, simbolo del comune riscatto,
rivolse al popolo efficaci parole di fede sulla
redenzione della patria nostra, e moriva, come muoiono
gli eroi, ricusando aver bendati gli occhi, poichè
il morir per la patria non l’atterriva, e gridando: <i>Viva
Italia!</i> Lo stesso ufficiale austriaco, che dovette comandare
<span class="pagenum" id="Page_171">[171]</span>
di far fuoco sopra di lui, fu talmente commosso
da cotanto patriottismo ed intrepidezza, ch’ebbe a dire,
che se gli fosse stato possibile, avrebbe voluto ad ogni
costo salvar la vita di quel magnanimo. — Mentre veniva
tradotto al luogo della esecuzione, al Giuseppe
Manzoni che doveva subir l’egual pena e che si lamentava
di dover per quel modo morire, così francamente
parlava il Brenta: <i>Taci, e tienti contento, chè anche tu
hai fatta la tua parte!</i>
</p>

<p>
Queste prove d’eroismo si rinnovarono fortunatamente
spesso tra noi in questi ultimi anni di lotta; e
si vorrebbe che a perpetua memoria si scolpissero i
nomi e i fasti gloriosi in marmorei monumenti, e che
il paese non fosse così trascurato, siccome si mostra,
della povera condizione delle famiglie de’ suoi martiri.
Chi finora ha pensato a quella, per esempio, numerosa
del Brenta? — Egli lasciava nella desolazione e nella
miseria la moglie e nove teneri figli, che ancora attendono
che la patria paghi inverso di essi il debita
della riconoscenza.
</p>

<p>
Ridotta la Valle Intelvi ed Argegno al silenzio, gittati
nella costernazione per la morte di tanti suoi valorosi,
non si diedero i loro abitatori a vigliacco avvilimento;
ma chiusi nelle più generose aspirazioni,
tenendo l’occhio alla capitale d’onde muovevano quotidianamente
esempî di ostinata opposizione contra
l’austriaco governo, stettero aspettando che suonasse
nuovamente l’ora della riscossa. Impazienti per altro
taluni de’ sunnominati, fra cui l’Andrea Grandi e un
de’ Bernarda, nell’atto che dalla Svizzera, nell’anno
1854, stavano riportando alle loro case le armi che
<span class="pagenum" id="Page_172">[172]</span>
avean ricevuto dal partito d’azione in Lugano, venivano
arrestati e tradotti nelle segrete di Mantova, da
dove, dopo la tortura inquisitoria di quei famigerati
che furono Sanchez e Pichler, uscirono condannati
agli ergastoli di Padova, da cui vennero liberati dall’amnistia del 1857, prima conseguenza del congresso
di Plombières.
</p>

<p>
Dieci anni durò la dolorosa prova e l’aspettazione
degli animi: spuntò finalmente il 1859.
</p>

<p>
Voci di guerra, mosse primamente dalle sponde della
Senna, corsero presto anche le rive del Lario: il tempo
della rivincita si appressava, quello dell’espiazione per
l’Austria era imminente.
</p>

<p>
Non tardò essa a scoppiare: noi tutti salutammo felici
e benedicemmo la terribile distruggitrice dell’uman
genere, la grande sventura dei popoli, la guerra: era
essa l’unico mezzo onde porre fine alla sventura ancora
più grande e deplorabile, la oppressione straniera.
</p>

<p>
Sul principiar della guerra di quell’anno, Argegno,
fra i più ardenti paesi di Lombardia, fremeva attendendo
il momento propizio di infrangere alla sua volta,
e per sempre, il giogo della schiavitù.
</p>

<p>
Son note le ragioni che servirono a rompere le ostilità
fra Piemonte ed Austria, ad allearsi Sardegna e
Francia; son noti i gloriosi combattimenti dell’armi
alleate: io non mi arresterò a tener conto di essi, onde
venir difilato all’argomento mio.
</p>

<p>
Giunse il 26 maggio: in quel mattino un battello a
vapore percorreva il lago annunciando ai varî paesi
d’ambe le sponde, allo scopo di farli insorgere, la vittoria
riportata dal corpo del prode Garibaldi a Malnate,
<span class="pagenum" id="Page_173">[173]</span>
terra fra Varese e Como. Ognuno sa come il
fatato Nizzardo, spiccatosi coi Cacciatori delle Alpi da
lui comandati dal nucleo dell’esercito alleato, si fosse
condotto pei paesi del Lago Maggiore a Varese, e di
là avesse incominciato una serie di gloriosi combattimenti,
di fatti d’armi arditi e fortunati: e però la notizia
che si diffondeva era di non dubbia importanza.
</p>

<p>
Don Battista Rosati, vicario della parrocchiale d’Argegno,
uomo svisceratissimo della sua patria, italiano
in cui fu sempre calda la fede della redenzione di essa,
e che molto si adoperò nei tempi difficili a propagarla
in quei dintorni, onde vi fosse prontezza d’ajuti nel
giorno del cimento, messosi in un burchio, andò incontro
a quel piroscafo per aver nuove da Como, e vi
raccolse infatti la fausta novella.
</p>

<p>
Ritornato costui alla sponda d’Argegno, non è a dirsi
con quale accento di giubilo e di entusiasmo gridasse
a’ suoi conterranei: <i>Figliuoli, viva Italia! — l’ora segnata
dalla Provvidenza è giunta — vittoria di Garibaldi
a Malnate — il generale Garibaldi colle sue valorose
truppe è in vicinanza di Como. — Ringraziamo
Iddio, e facciamo tosto il dover nostro.</i>
</p>

<p>
E la gente d’Argegno fu pronta e sollecita alla riscossa.
Avendo a capo quel medesimo prete, parecchi,
de’ quali i nomi sono: Plinio Peroni, Giacomo Bernarda,
Tomaso Spinelli, Antonio, Luigi e Santino fratelli Rosati,
Costante Ambrosoli, Pasquale Grandi, Carlo
Fraquelli, Antonio Visini, Giacomo e Antonio fratelli
Grandi, Ernesto Bernarda, Carlo Patriarca, Andrea
Grandi, Eugenio Zucchi, G. B. Bosisio ed Eugenio
Bernarda — ristrettisi insieme, disarmarono in quel
<span class="pagenum" id="Page_174">[174]</span>
Comune i soldati austriaci, i finanzieri e i gendarmi;
indi percorrendo la valle, dove si unì loro, prestando
energico ajuto, un giovane milanese, l’ingegnere Tizzoni,
che per lavori censuari colà si ritrovava, operarono
dovunque il disarmo delle guardie di Finanza,
fecero l’arresto del commissario di dette guardie in
San Fedele d’Intelvi, signor Durini, uomo che si rese
indegno del nome italiano e della illustre famiglia alla
quale appartiene; e sarebbero pur riusciti ad arrestare
anche quelle due guide di Finanza, Pensa e Melloni,
che nella rivoluzione della Vall’Intelvi nel 1848 si
erano infamati guidando gli Austriaci nella detta valle
per la via del Bisbino, se costoro, avvertendo al pericolo
che lor sovrastava, non se ne fossero in tempo
sottratti. Essi vennero catturati in appresso per cura
della R. Questura di Como.
</p>

<p>
Cotali atti della gente di Argegno devono dirsi di
sommo ardimento, considerato che nel giorno 26 maggio
si compivano da quel solo paese, mentre le altre
terre del lago se ne stavano ancora titubanti a cagione
che l’Urban, generale dell’Austria, aveva in Como concentrato
un corpo di oltre dodicimila uomini, e si mostrava
disposto, bestiale siccome era, a far man bassa
con chichessia avesse mostrato di partecipare al generale
commovimento; talchè da tutti si dicevano impazziti
gli abitanti di Argegno.
</p>

<p>
I battelli a vapore del lago, che fin dal mattino di
quel dì si emanciparono dal servizio austriaco, ebbero
in detto giorno e nel susseguente ad unico sito di stazione
la riva di Argegno: nè vi fu modo, finchè gli Austriaci
rimasero, che si riconducessero a Como, dov’erano
<span class="pagenum" id="Page_175">[175]</span>
istantemente richiamati, perchè il capitano di uno
di essi, lo Scannagatta, che collo scampanellar del
suo piroscafo e con efficace parola avea contribuito
potentemente a bandir quella sommossa, risoluto ad
ogni audace impresa, seppe persuadere il rifiuto. — E
gli abitanti di questo paese furono i primi altresì che,
partendo la notte dal 27 al 28, si portarono a Como
per ricevervi festosamente l’invitto Garibaldi e la valorosa
sua armata, alla quale si unirono tosto come
volontarî ventitrè di essi Argegnesi. E qui è da notarsi
che la popolazione di Argegno, sommando soltanto a
650 anime, forniva con quei 23 volontarî un ben importante
contingente alla guerra nazionale.
</p>

<p>
Onore pertanto a questa valorosa terra, onore a’ suoi
animosi abitanti!...
</p>

<p>
A coloro che, leggendo questo libro, avranno domandato
a questa Escursione la semplice descrizione
di luoghi, o romanzesche leggende, io penso che la narrazione
che ho fatto invece di antichi e gloriosi fatti e
della patriottica partecipazione di questa amena e magnifica
valle all’epopea della italiana indipendenza,
penso che sarà stato di largo compenso, come sarà di
più efficace eccitamento a percorrerla ed ammirarla.
</p>

<div class="figcenter"><a id="fill-176b"></a>
  <img src="images/ill-176b.jpg" alt="" />
<p class="caption">Isola Comacina, Balbianello, Bellagio.</p>
</div>

<div class="chapter">
<p><span class="pagenum" id="Page_177">[177]</span></p>

<h2 id="esc15">ESCURSIONE DECIMAQUINTA.
<span class="smaller">L’ISOLA COMACINA.</span></h2>
</div>

<div class="blockchap">
<p>
Le cascate di Camoggia. — Colono. — Sala. — Villa Beccaria. — Zocca
dell’Olio. — Isola Comacina. — La sua storia. — La processione e la
Scorobiessa. — Isola. — La torre del Soccorso. — Campo. — La villa
Delmati. — Dosso di Lavedo. — Balbianello e la villa Arconati. — Il
torrente Perlana. — La Madonna del Soccorso.
</p>
</div>

<p>
Riconducendoci ad Argegno, e da qui movendo all’insù
del lago, seguendo la medesima sponda, dobbiamo
questa volta proporre a meta della nostra peregrinazione
questa Isola Comacina, un dì più famosa
certo di quello non lo sia oggidì. Vi troveremo importanti
memorie di storici avvenimenti, che non sarà, per
chi ha cuore e amor di studî, discaro di ricordare.
</p>

<p>
Intanto lungheggiando questa sponda, la sua severità,
che ebbe, a vero dire, il suo principio dalla punta
di Torrigia, è divertita dalle bellissime cascate di Camoggia,
le cui acque con molto fragore balzan dalle
alture e spumeggianti si gettano nel lago. Una semplice
casetta da contadino sta al piede del monte e testimonia
che vi ha chi sfrutta e que’ pascoli e que’ boschi.
</p>

<p>
Dopo un certo tratto silenzioso e disabitato, si presenta
<span class="pagenum" id="Page_178">[178]</span>
Colono, paesello, come Blevio, Careno, forse
Corinto in antico, Palanzo, Lemna e Nesso che già visitammo,
il qual rivela nel suo nome, che ricorda altresì
l’<i>Edipo a Colono</i> di Sofocle, la presenza di una
immigrazione greca; la quale, come già altre volte notai,
pur si manifesta nel nome di altre terre, come
Campo, che troverem tra breve, Lenno, Dorio e Dervio,
forse anticamente Delfo; avvalorandosi così la credenza
di coloro che pretesero aver qui, come pur già
dissi, Giulio Cesare dedotta una colonia ellenica di
cinquecento uomini di prestanti famiglie. E pare che
gli abitatori di questi paesi serbassero le costumanze
antiche, computando gli anni dai consoli, e rammentando
l’autorità dell’imperatore greco sedente in Costantinopoli,
quantunque non ne avesse su di essi giurisdizione,
negli anni di Cristo 571 e 572, a’ quali
accennano due lapidi latine che si distinguono tuttavia
in Lenno, e che riferirò a suo luogo.
</p>

<p>
Tuttavia a Colono si hanno traccie sufficienti di colonia
romana nei ricordi di un arco antico, che evidentemente
lo attestano di romana architettura.
</p>

<p>
Succede a Colono, Sala, paesello che vive di pescagione
e sul confine del quale ha il suo letto il torrente
Premonte, e sulla punta sporgente nel lago sorge la
villa Beccaria, che appartenne a Cesare, l’immortale
autore <i>Dei Delitti e delle Pene</i> e dove vi morì il suo
degno figlio marchese Giulio; e la quale chi la visitò
afferma somigliare ad un buon libro che attiene più
che non prometta.
</p>

<p>
Tutta questa parte, che forma un certo grazioso bacino,
la si può dire una primavera anche nel verno: la
<span class="pagenum" id="Page_179">[179]</span>
neve, se cala, vi sparisce subito: il verde vi è costante
e però agrumi e ulivi vi allignano, per la mitezza del
clima, all’aperto, nè i fiori han d’uopo di serre: lo
stesso che sul lago Maggiore avviene ne’ dintorni di
Cannero, che si trovano nell’eguale condizione di postura.
La calma che anche regna nelle onde di questo
seno, a cui l’isola forma quasi baluardo contro l’ira
dei venti e dei flutti, ha fatto dare a questo tratto
dagli abitanti del paese la denominazione di Zocca
dell’Olio. Perocchè davanti a questa villa Beccaria si
schierino a fianco Sala e davanti l’Isola Comacina, a cui
eravamo diretti, e che è anche la sola isola del lago.
</p>

<p>
Essa conta tutta una storia; nè è a credersi che la
sua estensione fosse quella che presenta oggidì, dovendo certamente essere stata maggiore, rôsa quindi
all’intorno dalle innondazioni che via ne trascinarono
poco a poco molto terreno.
</p>

<p>
Chi conobbe l’itinerario d’Antonino, vuole che dell’Isola Comacina vi sia fatta menzione: certo all’epoca
dell’invasione longobarda cominciò ad essere teatro di
lotte animose e fiere. Un Francione, generale di Maurizio
imperatore d’Oriente, vi si rifuggì e mantenne indipendente,
l’isola appellando Cristopoli, quasi posta
sotto la protezione speciale di Cristo. Ma Autari, re
longobardo, la strinse e l’assalì vigorosamente con numerosa
flottiglia, e dopo una gagliarda resistenza di
sei mesi, l’ebbe per onorevole capitolazione di quel
prode, che ottenne di ritirarsi colla moglie a Ravenna.
Ricchissimo fu il bottino che vi fe’, occupandola, il longobardo.
</p>

<p>
Successivamente fu l’isola ricovero a Gaidulfo duca
<span class="pagenum" id="Page_180">[180]</span>
di Bergamo, allorchè si ribellò a re Agilulfo; poi al re
Cuniberto, quando dovette cedere alla prevalenza del
duca Alachi di Brescia; quindi alla famiglia di Ausprando,
dove per altro essa fu immolata dal suo nemico
Ariberto, che a maggiore vendetta smantellò anche
l’isola che l’aveva ricoverata.
</p>

<p>
Quivi pure rifugiavasi la famiglia di Berengario nel
962 dall’irruenza delle armi del suo più felice competitore
Ottone di Germania, e gli abitanti di queste
rive che, parteggiando per quest’ultimo, lo forzarono
alla resa e ne disarmarono il castello, ebbero in premio
la conferma dei diritti di comune all’isola nel seguente
documento, che val la pena di conoscere:
</p>

<div class="blockquote">
<p>
“In nome della santa ed indivisibile Trinità, Ottone,
per voler di Dio, imperatore augusto.
</p>

<p>
„Se assentiamo alla domanda degli altri nostri fedeli,
molto più giustamente inclinar dobbiamo le orecchie
alle preci della diletta consorte nostra. Sappiano
dunque tutti i fedeli nostri e della santa Chiesa di Dio
presenti e futuri, che Adelaide imperatrice augusta,
moglie nostra, invocò la nostra clemenza, affinchè per
amor suo gli abitanti dell’isola Comasca e del luogo
che dicesi Menaggio ricevessimo sotto la nostra tutela
e confermassimo coll’autorità nostra i privilegi che
ebbero dagli antecessori nostri e da noi stessi aventi
l’unzione imperiale, cioè di non far oste, non aver l’albergario,
non dar la curatura, il terratico, il ripatico,
e la decima del nostro regno, nè andar, se non tre
volte l’anno, al placito generale in Milano. Tanto concediamo
ecc. Dato all’ottavo avanti le calende di settembre
(25 agosto), anno dell’incarnazione 962, I dell’impero
del piissimo Ottone, indizione V, in Como.„
</p>
</div>

<p>
<span class="pagenum" id="Page_181">[181]</span>
</p>

<p>
La giurisdizione politica dell’isola doveva estendersi
a que’ giorni, oltre l’isola propriamente detta, a tutto
il tratto da Argegno sino a Villa di Lenno, dall’una
e dall’altra sponda.
</p>

<p>
Gli isolani nella guerra dei dieci anni, dal 1118 al
1127, mossa dai Comaschi a’ Milanesi stati prima
amici coi primi, poscia congiuntamente a Menaggio,
Gravedona e a tutte quelle terre del lago ch’erano a
queste vicine, lor si chiarirono avversi; onde i Comaschi
ne tiraron vendetta, desolando molti loro paesi e
l’isola, che da allora cessò d’essere popolata e dal
dare a parlare di sè.
</p>

<p>
Oggi, a chi la vede, par non credibile che possa essere
stata importante luogo: eppure fu scritto che sul
ripiano più elevato sorgesse il castello, che i pochi abitanti
odierni additano ancora ove fosse; che ben nove
chiese vi esistessero e che il vescovo Litigerio vi avesse
collocato perfino una Collegiata di canonici.
</p>

<p>
Ruderi ad ogni modo di fortilizî veggonsi tuttavia,
che si vanno però sempre struggendo, per sostituirvi
piante e seminagioni, e in una festa annuale, nel 24
giugno, per antichissima tradizione, si riproduce intorno
ad essa una delle tante assurde e superstiziose
scene, onde non è libero ancora il cristianesimo del
contado.
</p>

<p>
In quella giornata, sacra a San Giovanni Battista, il
clero in processione vi gira in una gran barca detta la
<i>Scorobiessa</i>, e negli anni addietro essa veniva altresì
accompagnata dalla rappresentazione scenica della decollazione
del Precursore.
</p>

<p>
Raffiguravasi il re Erode, che, in mezzo al suo corteo,
<span class="pagenum" id="Page_182">[182]</span>
comandava decapitarsi il santo, il qual doveva essere
un fantoccio, perchè realmente si vedeva, al
calar del fendente, balzare la testa e il sangue sprizzare
da un otre che vi era predisposto dentro, con immensa
edificazione e gaudio della devota popolazione.
</p>

<p>
In seguito della suddetta guerra decenne, gli abitanti,
parte ripararono a Varenna; gli altri si fabbricarono
sul lido le loro case, e il paese che ne uscì
appellarono dal luogo che avevan dovuto abbandonare,
Isola, dove risiedette anche la Collegiata che ho
testè ricordata.
</p>

<p>
Lasciando Isola, in su spingendo l’occhio, vedesi su
d’un greppo un avanzo di torre, che denominano del
Soccorso, di solida costruzione, quadrata, e che doveva
servire o di vedetta o di momentaneo rifugio.
</p>

<p>
Subito dopo Isola, è Campo, ove la villa che prima
era dei Giovio, venduta poscia a Tolomeo Gallio, che di
ville sul lago n’ebbe più d’una, ebbe a ritornare di poi
ai Giovio; nel 1787 venne da essi ceduta al cardinale
Angelo Durini, che l’ampliò ed arricchì di molto; e
forse è questa la villa del prelato, che, colla scorta
dell’Amoretti, io cercavo a Moltrasio invanamente.
</p>

<p>
La superstizione, svegliata dal giuoco dei venti che
vi producevano rumori, tenne lungo tempo disabitata
la villa; ma essa ora appartiene ai signori Delmati, che
l’abitano senza tema che diavoli e fantasime vi facciano
ridda e tregenda.
</p>

<p>
Proseguendo il cammino, giungesi al Dosso di Lavedo,
ov’era prima un convento di Francescani, che,
acquistato dallo splendido cardinale sunnominato, vi
fabbricò un portico sull’eminenza, e ne costituì la villa
<span class="pagenum" id="Page_183">[183]</span>
che vi si vede, che si noma Balbianello, e spetta adesso
al marchese Arconati. Da questa villa si domina il maraviglioso
bacino della Tremezzina, cui ci tarda di
giungere, e più giù il tratto di lago che abbiam trascorso
in questa nostra escursione, la quale chiuderemo
additando all’insù di Spurano ed Ossuccio il Santuario
della Madonna del Soccorso, al quale conduce un’ampia
strada fiancheggiata da quindici cappelle sul far di
quelle della Madonna del Monte di Varese, con entro
raffigurati, taluni in plastica, taluni in pittura, i religiosi
misteri. L’opera di queste cappelle è dovuta alla
pia costanza di Timoteo Snider, che fu eremita di questi
monti, il quale e col mendicare e collo insistere
presso le famiglie più facoltose, potè recare ad effetto
il suo divisamento. Degli artisti che vi lavorarono, si
addita un Francesco Torriani da Mendrisio per la cappella
dell’Orazione di Gesù nell’Orto, dipinta; e un Agostino
Silva, per le figure non senza merito scolpite in
quella che rappresenta la disputa dei dottori, che è
anche la più ricca cappella. Forse è pur egli l’autore
di sculture di altre cappelle. Il Santuario è un bel
tempio cui traggono continuamente, massime alla Madonna
di settembre, i devoti. A mezzo la via, si passa
sul torrente Perlana, traversandolo su di un ponte di
legno, e le tumultuose sue acque, che mettono in movimento
de’ mulini, precipitandosi al basso, formano
una cascata di effetto assai pittoresco.
</p>

<p>
L’origine del Santuario vogliono che derivi da una
effigie mutilata di sasso rinvenuta colà, Dio sa come,
da’ montanari, alla quale, appiccicata una testa e una
figura di bambino, la salutarono Madonna, la venerarono
<span class="pagenum" id="Page_184">[184]</span>
in una chiesuola; poi, per grazia ricevuta, questa,
a spesa de’ terrieri del lago, fu tramutata nel grandioso
Santuario, conosciuto sotto il nome della Madonna
del Soccorso, stato consacrato nel 1837 dal vescovo
di Como, allora monsignor Bonesana.
</p>

<p>
Un’altra statua si conserva ed è dipinta e porta infatti
questa iscrizione: <i>Questa figura è quella che fu
depinta quando questa gexia comenzò ad essere frequentata
per li molti miracoli e grazie.</i>
</p>

<p>
Legati e doni arricchirono la chiesa per parte di chi
si professò riconoscente per qualche grazia colà supplicata
ed ottenuta.
</p>

<div class="chapter">
<p><span class="pagenum" id="Page_185">[185]</span></p>

<h2 id="esc16">ESCURSIONE DECIMASESTA.
<span class="smaller">LA TREMEZZINA.</span></h2>
</div>

<div class="blockchap">
<p>
Le bellezze della Tremezzina. — Versi. — Villa. — Villeggiatura Carove
e la <i>Commedia</i> di Plinio. — Ville Torri e Vacani. — Lenno. — Lapidi
antiche. — L’abbazia dell’Acquafredda. — Il chiostro di S. Benedetto. — Ville
Litta, Barbavara, Carmagnola e Carcano. — Bolvedro. — Villa
Busca. — Le ville Spreafico, Scorpioni, Kramer, Gerli, Della Tela, De
Orchi, Campagnani, Sala, Mainoni, Guy, Giulini. — Il caffè di Tremezzo.
— Albergo Bazzoni. — <i>Hôtel garni</i>. — Grianta. — La grotta.
</p>
</div>

<p>
Entrati in questo bacino, che è il più bello, il più
ampio e il più ridente, una vera meraviglia insomma di
terra e di acque, par che il cuore ci si allarghi, che si
dilati il polmone a bevere quanto di questo aere purissimo
è capace, e la mente corre a cercare immagini
poetiche e versi che esprimano tutto quell’ineffabile
sentimento che si prova. <i>Hic ver assiduum, atque alienis
mensibus æstas</i><a class="tag" id="tag23" href="#note23">[23]</a>, come direbbe il Poeta delle
Georgiche; ma se poi avviene che al fianco vi troviate
un’Eva qualunque di questo paradiso, l’inno allora vi
sgorga più limpido ed acceso, perocchè l’ammirazione
divisa e più accesa si avvalori, si faccia maggiore.
</p>

<p>
<span class="pagenum" id="Page_186">[186]</span>
</p>

<p>
Molt’anni addietro, ne’ passeggi che facevo tra questi
monti, che ricingono verdeggianti queste rive; nelle
gite del lago, durante il giorno; nelle sale di conversazione,
a notte, non c’era caso, una giovinetta leggiadra
e sola, piena di riserbo e cortese ad un tempo, io
la scontravo sempre, s’anco avessi preferito, al chiudermi
la sera in una sala, lentamente trascorrere in
canotto sotto i vaghi palazzini; se mi giungevano i
suoni or mesti, or lieti di Schubert o di Fumagalli,
chiedendo da chi il piano-forte fosse stato tocco, ero
certo mi si dicesse da lei, da quella giovinetta che
aveva finito per appellare il <i>Genius loci</i>, per desiderarla
in ogni escursione, per non divertirmi ov’ella non
fosse. Era agevole farsi a quella simpatica abitudine.
</p>

<p>
Lo seppe ella? Nol so: prima di partire, a mo’ di
memoria, mi chiese de’ versi pel suo <i>Album</i>: eccoli,
che non so com’io li abbia conservati.
</p>

<div class="poem"><div class="stanza">
<p class="i01">O del Lario incantevoli</p>
<p class="i02">  E benedette sponde,</p>
<p class="i02">  Ov’io passai dei liberi</p>
<p class="i02">  Ozî l’ore gioconde,</p>
<p class="i02">  Qual mai spirto cortese</p>
<p class="i02">  A voi rivolse il piè</p>
<p class="i02">  E in voi l’oblio discese,</p>
<p class="i02">  E cancellarvi dal suo cor potè?</p>
<p class="i01">Non io, non io: fra i turbini</p>
<p class="i02">  Della città ravvolto,</p>
<p class="i02">  Fra i polverosi codici,</p>
<p class="i02">  Ne’ studi miei sepolto,</p>
<p class="i02">  O nel rumor del giorno,</p>
<p class="i02">  O nel notturno orror,</p>
<p class="i02">  Sempre fa a voi ritorno</p>
<p class="i02">  Sull’ale del pensiero il mesto cor.</p>
<p class="i01"><span class="pagenum" id="Page_187">[187]</span></p>
<p class="i01">E veggo allor sorridermi</p>
<p class="i02">  Il vostro azzurro cielo,</p>
<p class="i02">  Sento il mitissimo aëre</p>
<p class="i02">  Scender nel petto anelo,</p>
<p class="i02">  M’inerpico pei monti</p>
<p class="i02">  Con fervido desir</p>
<p class="i02">  Vaghissimi orizzonti,</p>
<p class="i02">  Non prima immaginati, a discoprir.</p>
<p class="i01">E fiso il guardo immobile,</p>
<p class="i02">  Come se mai non pago,</p>
<p class="i02">  Nell’onda queta e cerula</p>
<p class="i02">  Del scintillante lago,</p>
<p class="i02">  In cui superbe a mille</p>
<p class="i02">  Come odalische in mar,</p>
<p class="i02">  Terre, palagi e ville</p>
<p class="i02">  La lor bellezza alternansi a specchiar.</p>
<p class="i01">Poi, come fosse il genio</p>
<p class="i02">  Di quelle rive amiche,</p>
<p class="i02">  O come ondina e silfide</p>
<p class="i02">  Delle canzoni antiche,</p>
<p class="i02">  Dovunque il guardo io giro,</p>
<p class="i02">  Nel suo leggiadro vel</p>
<p class="i02">  Una fanciulla io miro,</p>
<p class="i02">  Quasi una cara visïon di ciel.</p>
<p class="i01">Entro la snella gondola,</p>
<p class="i02">  Fra i ciclamin’ del monte</p>
<p class="i02">  D’ogni ruscel sul margine,</p>
<p class="i02">  Sempre mi sorge a fronte;</p>
<p class="i02">  E i balli se rammento,</p>
<p class="i02">  O l’ilare canzon,</p>
<p class="i02">  Veggo il suo piè, ne sento</p>
<p class="i02">  E mi accarezza di sua voce il suon.</p>
<p class="i01">Anco i vocali avorii</p>
<p class="i02">  Da lei percossi ascolto,</p>
<p class="i02">  Seguo il vivace eloquio</p>
<p class="i02">  Che sì le irradia il volto:</p>
<p class="i02">  No, questi monti e il lago</p>
<p class="i01"><span class="pagenum" id="Page_188">[188]</span></p>
<p class="i02">  Più non potrò veder</p>
<p class="i02">  Che la gentile immago</p>
<p class="i02">  Non s’affacci repente al mio pensier.</p>
<p class="i01">O del Lario incantevoli</p>
<p class="i02">  E benedette sponde,</p>
<p class="i02">  Ov’io passai dei liberi</p>
<p class="i02">  Ozî l’ore gioconde,</p>
<p class="i02">  L’anima pellegrina</p>
<p class="i02">  Sovente a voi verrà</p>
<p class="i02">  A chieder la divina</p>
<p class="i02">  Che m’ispiraste arcana voluttà.</p>
<p class="i01">O voi, se a quelle floride</p>
<p class="i02">  Pendici un dì trarrete,</p>
<p class="i02">  E in quel leggiadro spirito</p>
<p class="i02">  Se mai v’incontrerete,</p>
<p class="i02">  Non creder che a me il canto</p>
<p class="i02">  Fiamma volgar dettò:</p>
<p class="i02">  — Ella fu a me soltanto</p>
<p class="i02">  Musa che gli estri accese ed ispirò.&nbsp;—</p>
</div></div>

<p>
La Tremezzina, delle etimologie del cui nome faccio
grazia al lettore, per non infilargliene di marchiane,
seguendo i diversi che la pretesero indovinare, e che
forse ebbe il suo nome da Tremezzo, paese che siede <i>tra
mezzo</i> il bellissimo golfo, comprende quel tratto di lago
che, dopo Balbianello, si distende fino a Menaggio, ed
è in quanto ai monti a cui s’addossa tutto ricco della
più rigogliosa vegetazione: a campi, a vigne, a uliveti,
a giardini, a quando a quando intersecati da’ torrenti
che portano abbondanti acque al lago; e in quanto alla
sponda del lago, essa non è che una serie continua di
ville, di paeselli, di palazzi, di alberghi, che riflettonsi
vagamente nell’onde.
</p>

<p>
Passiamoli tutti in rassegna.
</p>

<p>
<span class="pagenum" id="Page_189">[189]</span>
</p>

<p>
Primo del bacino è il paesello di Villa, interessante
a vedersi, perocchè qui si dica vi fosse, nel luogo ove
sorge adesso la villa dell’ingegnere Carove, la villeggiatura
di Plinio il Giovane, ch’egli chiamava <i>Commedia</i>,
e della quale dicono si veggano tuttavia avanzi
entro il lago, allorchè limpida è l’onda. Qui vi hanno
ville di presente anche le famiglie Torri e Vacani.
</p>

<p>
Procedendo oltre, a breve distanza è Lenno, terricciuola
non priva d’interesse ed ove ci tratterremo alquanto
di più. Il suo nome è pur desunto da Grecia,
Lenno, essendo un’isola del mar Egeo già sacra a Vulcano.
Eravi in addietro un tempio periptero, o tutto
recinto da portici, e nella cripta pur sussistente si leggono
due lapidi cristiane, delle quali feci parola nella
escursione passata, come testimonî che i greci qui immigrati
continuarono per lungo tempo a contare gli
anni come se ancora fossero stati nella madre patria.
</p>

<p>
Eccole:
</p>

<p>
<i>Hic requiescit in pace B. M.</i> (bonæ memoriæ) <i>Cyprianus
qui vixit in hoc sæculo annos p. m. XXXII
dep. sub. d. VII. octob. ind. V. post cons. d. n. Justini
p. p. aug. ann. VI</i>, cioè nell’anno sesto dopo il consolato
di Giustino nostro signore perpetuo augusto; lo
che equivarrebbe all’anno 572 di Cristo.
</p>

<p>
La seconda: .... <i>Vixit in hoc sæculo a p. m. XXVI
dep. sub..... III post consulatum Basilii d. n.</i>; e sarebbe
nel 545.
</p>

<p>
A Lenno è il torrente detto dell’Acquafredda, che si
butta nel lago: più sopra diede già il nome ad un’abbazia
di Cistercensi soppressi nel 1785 da Giuseppe II;
e chi la visita, salendo il monte, trova compenso alla
<span class="pagenum" id="Page_190">[190]</span>
fatica nel più superbo panorama che gli si distende
avanti. Da questo chiostro, per sentieri praticati nel
monte ed aspri, non par vero che si giunga poi ad altro
edifizio non meno interessante e bello, il chiostro
di S. Benedetto, dove l’architettura della chiesa dell’undecimo
secolo merita essere veduta e dove mirabile
del pari e pittoresca è la veduta.
</p>

<p>
Non si lasci Lenno senza volgere lo sguardo alle
ville dei Litta, dei Barbavara, dei Carmagnola e dei
Rezia, ora Carcano, che si succedono, una dell’altra
più bella.
</p>

<p>
A Bolvedro, altro paesello che segue, havvi la villa
più superba de’ marchesi Busca, dove l’ultimo di essi,
Antonio, arricchì di opere d’arte il palazzo, ivi, fra
l’altre, trovandosi quel bellisssimo quadro del mio povero
amico, Cesare Poggi, da cui è trattato l’evangelico
episodio l’<i>Adultera</i>. Al giardino aggiunse nuove
vaghezze. Narrano que’ di Bolvedro che appena sposa
la marchesa Busca-Serbelloni, venuta a questa sua
villa, ne avesse nell’unica notte che vi soggiornò così
turbata la fantasia da creduti fantasmi, che rifattasi
subito a Milano, non vi riportasse in tutta la sua vita
più il piede. Lungo queste sponde abbiam già trovato
radicate ubbíe e superstizioni, alimentate forse da
qualche avvenimento di naturali fenomeni e dalla solitudine
che vi regna, ma spariranno certo fra breve.
Non così è infatti della erede ed attuale proprietaria, la
gentile contessina Antonietta, figlia di que’ miei due dilettissimi
amici che furono i marchesi Lodovico e Clementina
Busca, rapiti troppo presto entrambi all’amor
delle figlie ed all’affetto degli amici, che le prime letizie
<span class="pagenum" id="Page_191">[191]</span>
di un ben assortito connubio col giovane conte
Sola rese ancora, non ha guari, più soavi nel soggiorno
di questo suo Bolvedro.
</p>

<p>
Delle ville Spreafico, Scorpioni, Kramer, Gerli, Della
Tela, De Orchi, Campagnani, Sala, Mainoni, Guy ed
altri avrebbesi a dire ed a lungo; ma come occuparci
di tutte? Degne son esse di trovarsi l’una all’altra vicine
e d’essere a Tremezzo, dove è il convegno di tutto il
mondo elegante milanese. La villa Giulini, ora ad altri
venduta, fu l’oggetto di tutte le cure del suo primo
proprietario, che lo aveva fatto il più leggiadro ed
olezzante nido. Comodità di casa, ricchezza di serre e
giardino vaghissimo, oh! come lo ha egli potuto mutare
col pur elegante suo palazzino di Milano?
</p>

<p>
Nel caffè che si asside in mezzo a queste ville sontuose,
riserbatevi ad entrare a sera, quando i villeggianti
vi si danno la posta. Gli uomini al bigliardo, le
signore s’accolgono tutte all’intorno di una sala a ripetersi
gli avvenimenti della giornata, i progetti dell’indomani,
le visite scambiate, i romanzi iniziati, le
somme perdute al giuoco dagli eleganti fannulloni, le
divertenti maldicenze, i pettegolezzi tutti cittadini, che
qui concentrati, tramutano la quiete che vi si viene a
ricercare in soggezione e preoccupazione. Ah! io amerei
davvero non mescermi a tanta baraonda, per fruire
invece delle sole dolcezze di questi luoghi.
</p>

<p>
Nell’albergo Bazzoni e nell’<i>Hôtel garni</i> si convengono
coloro che non avendo villa propria o possibilità
di valersi dell’altrui, amano tuttavia godere di questo
terrestre paradiso che si chiama la Tremezzina.
</p>

<p>
Da qui breve è la via che conduce per boschi a
<span class="pagenum" id="Page_192">[192]</span>
Grianta, paese che dà ragione agli etimologi, che il
nome dedur vorrebbero da <i>riant</i>, sorridente, perchè infatti
è amena e lieta per ogni riguardo. Beyle vi collocò
le più interessanti scene del suo bel romanzo la
<i>Chartreuse de Parme</i>: io invece ricordo le case signorili
dei Riva, dei Mainoni e de’ Malacrida.
</p>

<p>
Montando più in alto si ritrova una delle molte
grotte di questi monti che fiancheggiano il Lario, dove
se ben si riguardasse al masso che vi esiste sconnesso
dalla montagna, inorridirebbe pensando alla possibilità
che un dì avesse a staccarsi e rovinar giù nel lago,
suscitandovi uno sconvolgimento pari a quello che il
masso staccatosi nella notte del 4 novembre 1856 di
sopra le gallerie di Varenna ebbe già a produrre, cagionando
non pochi danni.
</p>

<div class="figcenter"><a id="fill-192b"></a>
  <img src="images/ill-192b.jpg" alt="" />
<p class="caption">Villa Sommariva o Carlotta.</p>
</div>

<div class="chapter">
<p><span class="pagenum" id="Page_193">[193]</span></p>

<h2 id="esc17">ESCURSIONE DECIMASETTIMA.
<span class="smaller">LA VILLA SOMMARIVA.</span></h2>
</div>

<div class="blockchap">
<p>
La villa Sommariva. — Suo primo proprietario. — Opere d’arte. — Giardino. — Carlotta
di Prussia e il principe di Sax-Meiningen. — La Cadenabbia. — Albergo
di Belvedere. — Ville Brentano, Noseda, Piatti,
duca di Sangro e Seufferheld. — La Majolica. — L’albergo Righini. — Villa
Ricordi. — Maxime Lari. — Questione filologica.
</p>
</div>

<p>
Dicono i Francesi: <i>à tout seigneur, tout honneur</i>; e
però a questa villa denominata ancor Sommariva, che
per universal sentimento si estima la più grandiosa e
splendida di quante abbellano le ridenti sponde del
Lario, vuolsi, come da quanti visitano questi luoghi,
dedicare una speciale escursione.
</p>

<p>
Sorge essa fra Tremezzo e la vicina Cadenabbia, isolata
come una regina a cui le altre dame stieno per
reverenza a certa distanza. È ingiustizia della sorte
che non le sia stato conservato il nome del suo primo
proprietario che la fe’ costrurre, del marchese Giorgio
Clerici, cioè, che fu presidente a Milano del Senato
e del quale pure era il magnifico palazzo nella contrada
appunto detta de’ Clerici, convertito ora in sede
della Corte d’Appello, dove pitture e dorature in profusione
<span class="pagenum" id="Page_194">[194]</span>
attestano ancora della immensa ricchezza di
sua famiglia; perocchè il primo merito andrebbe dovuto
a questo nome.
</p>

<p>
Incominciata essa da quel patrizio, veniva ultimata
da Anton Giorgio suo nipote, che, a dir di Gianbattista
Giovio, l’amico di Foscolo, vi esercitò lo splendore
e la magnificenza cinto d’ospiti numerosi e in
banchetti luculei.
</p>

<p>
Ma piacque tanto, e per la casa e per i ben disposti
giardini, e per le acque che vi zampillavano, al lodigiano
avvocato Sommariva, che fu tra i direttori della
repubblica cisalpina e che vi si arricchì, a prova che
in ogni maniera di governo la fame dell’oro prende
sempre i maggiorenti, che se la fece sua, acquistandola.
</p>

<p>
Nè è a dire quanto alla sua volta l’abbellisse ed arricchisse;
dipinti e sculture vi recò de’ più eminenti
artisti antichi e moderni. Parecchi quadri vi si veggono
di scuola fiamminga; una bella testa, di Leonardo; e
de’ moderni, l’ira di Achille, del Bossi, e le ceneri di
Temistocle rese alla patria, dell’Appiani; un Marte disarmato
dalle Grazie, del Landi; il bacio di Giulietta e
Romeo, di Hayez; e la morte d’Atala, del Lordon. E di
scultura, di antico, un’Andromeda che si fa passare per
opera di greco scalpello; di moderno, il Palamede, il
gruppo Amore e Psiche; e la Maddalena e la Tersicore
di Canova, e diversi suoi modelli; e la fascia in basso
rilievo rappresentante il trionfo d’Alessandro, di Thorwaldsen,
allogato al grandissimo artista da Napoleone
il Grande per il Quirinale di Roma e valutato ben settecentomila
lire; un gruppo dell’Acquisti, raffigurante
Marte e Venere; poi nell’attigua chiesuola due monumenti
<span class="pagenum" id="Page_195">[195]</span>
ai Sommariva, padre e figlio; l’uno eseguito da
Pompeo Marchesi, l’altro da Pietro Tenerani con quattro
statue di Luigi Manfredini, e una Deposizione dalla
Croce, di Benedetto Cacciatori.
</p>

<p>
A tanta ricchezza d’arte corrisponde la vaghezza
del giardino e la peregrinità delle piante e de’ fiori.
</p>

<p>
Vi si ponno spendere insomma nell’ammirazione più
ore e partirne contenti.
</p>

<p>
La villa fu anche detta Carlotta, perchè dopo acquistata
da una principessa di Prussia di questo nome,
che naturalmente l’aprì ad ospitarvi spesso regnanti e
principi stranieri, e dalla quale, morta il 30 marzo
1855, passò al marito di lei, il principe Giorgio, duca
di Sax-Meiningen.
</p>

<p>
Confina colla bellissima villa l’albergo della Bellavista
(Hôtel de Bellevue) della Cadenabbia, — paese
che originò forse da <i>cà de’ nauli</i> — e il forestiero anche
più schifiltoso vi trova tutto e ìe lautezze e i comodi
degli alberghi svizzeri.
</p>

<p>
Dopo l’albergo e le poche case della Cadenabbia, si
trovano le ville Brentano e Noseda, quelle dell’artista
Piatti, e accanto, colla medesima architettura, quella
dei duca di Sangro, che rivela che a quelle due ville
presiedette il pensiero d’una fraterna amicizia. Seguita
poi la villa de’ signori Seufferheld, e dopo, il paese mutandosi
in quello della Majolica, segue l’albergo Righini,
cui tien dietro la villa del principe de’ nostri musicali
editori, Tito di Giovanni Ricordi, al quale Euterpe e
Melpomene hanno preparato il più gradito e riposato
nido. Vuolsi che il solo spartito del <i>Trovatore</i> di Verdi
abbia, ne’ guadagni fruttati, fornito la spesa di così
splendida villeggiatura.
</p>

<p>
<span class="pagenum" id="Page_196">[196]</span>
</p>

<p>
Oggi è breve la nostra escursione: ma in ricambio
tante bellezze di natura e d’arte ammirabili ci occupano
siffattamente, che è bene arrestarci e riandarle
poi tutte nella memoria: <i>meminisse juvabit</i>.
</p>

<p>
Immenso è il dominio dell’arte e immenso è il campo
a meditare in esso, come ampio si presenta il bacino
allo svolger del lido, appena tocca la villa Ricordi; e
noi quivi fermadoci, pare che il vasto pelago armonizzi
colla vastità del pensiero che accoglie e medita tutte
le meraviglie vedute.
</p>

<p>
Da qui si comprende come si potesse credere finora
dai più, che <i>massimo</i> venisse chiamato il Lario, nella
Georgica seconda di Virgilio, leggendone così i versi:
</p>

<div class="poem"><div class="stanza">
<p class="i01"><i>An mare, quod supra, memorem, quodque alluit infra?</i></p>
<p class="i01"><i>Anne lacus tantos? te</i> <span class="smcap">Lari maxime</span>; <i>teque</i></p>
<p class="i01"><i>Fluctibus et fremitu assurgens, Benace, marino?</i><a class="tag" id="tag24" href="#note24">[24]</a></p>
</div></div>

<p>
Ma forse il poeta volle dire invece: <i>te, Lari, Maxime;
teque</i> etc., e così ricordare e il Lario e il Verbano,
che tuttavia chiamiamo Maggiore, e il Benaco, che così
meglio risponderebbe al concetto espresso da Virgilio
nel <i>tantos lacus</i>, perchè due soli laghi, il Lario e il
Benaco non sarebbero, a vero dire, <i>tanti laghi</i>. A coloro
poi, i quali a questa lezione oppor volessero che
in antico si chiamasse <i>Verbanus</i> e non <i>Maximus</i> quel
<span class="pagenum" id="Page_197">[197]</span>
lago, potrei rispondere che, se accademicamente quello
fosse il suo nome, potrebbe anche essere stato che
volgarmente venisse detto anche <i>Maximus</i>, se poi italianamente
fu da poi appellato Maggiore.
</p>

<p>
Congeneri esempî si potrebbero all’uopo recare; ma
rammentandomi che il mio dire non deve essere irto
di discettazioni filologiche, abbandono cui piaccia la
nuova questione; chiedendo anche questa volta scusa,
se immemore d’essere un semplice cicerone da campagna,
ho dato mano per un istante alla ferula del pedagogo.
</p>

<div class="chapter">
<p><span class="pagenum" id="Page_199">[199]</span></p>

<h2 id="esc18">ESCURSIONE DECIMOTTAVA.
<span class="smaller">LA BELLAGINA.</span></h2>
</div>

<div class="blockchap">
<p>
Lézzeno. — Villa Vigoni. — Villa e Cappelletta. — I Sassi Grosgalli. — Il
Buco de’ Carpi. — Pietosa istoria. — Villa Besana. — S. Giovanni. — Ville
Ciceri, Trotti e Poldi-Pezzoli. — Villa Luppia. — Villa Melzi. — Bellagio. — La
<i>Tragedia</i>, villa di Plinio. — Il castello di Bellagio. — Marchesino
Stanga vi edifica la villa e que’ della Cavargna la distruggono. — Ercole
Sfondrati la riedifica. — La Sfondrata. — La contessa
di Borgomanero, tradizione. — La villa passa ai Serbelloni. — Parini vi
ospita. — Ora mutata in albergo. — La Crella dei Frizzoni. — Pescaù. — La
villa Giulia, ora albergo.
</p>
</div>

<p>
Anche la sponda opposta alla Tremezzina ha le sue
vaghezze in questo bacino, le quali possono rivaleggiare
con essa, e noi dalla Cavagnola dove siamo rimasti
nel visitare tale sponda, costeggiamo colla nostra
barca, che l’escursione riescirà amena ed istruttiva.
</p>

<p>
Il primo tratto è un po’ malinconico, è vero, e disabitato;
ma svoltato il piccolo promontorio ci vediamo
avanti Lézzeno. Ecco il clivo è più coltivato, il dosso
dei monti più selvoso, le case sparpagliate ne formano
il paese e ve n’ha taluna di bella mostra, e quivi soleva
passarvi gli ozî autunnali quel distinto oratore e
pubblicista che fu il prete Ambrogio Ambrosoli, che vi
<span class="pagenum" id="Page_200">[200]</span>
morì il passato anno, il cui busto, scolpito da Pompeo
Marchesi, fu, non ha guari, donato dalla <i>Gazzetta di Milano</i>,
arringo ordinario de’ suoi liberali e dotti scritti,
alla Società di mutuo soccorso tipografico della quale
fu benemerito. Così più anni addietro da qui mossero
due Mocchetti che ebbero qualche fama nelle lettere.
Con tutto ciò gli abitatori di queste rive ne ripetono
questa cattiva raccomandazione del paese:
</p>

<div class="poem"><div class="stanza">
<p class="i01">Lezzen dalla mala fortuna,</p>
<p class="i01">D’inverno non c’è sol, d’està la luna.</p>
</div></div>

<p>
Avviene tuttavia che vi ci si trovi la particolarità di
buoni fichi in primavera, che son quelli dell’anno precedente,
che, non maturati in autunno, si compiono all’aprirsi
della buona stagione dell’anno successivo.
</p>

<p>
Un po’ più all’aprico, dopo Lézzeno, si specchia nel
lago la villa Vigoni; poi segue il gruppo di case denominato
Villa; quindi un altro detto la Cappelletta,
dopo la quale si elevano i Sassi Grosgalli, brulli ed
enormi massi e però formanti uno strano contrasto
col rimanente del bacino tutto verdeggiante e sorridente.
Scabra ne è la pendice che va a picco nel lago
reso oscuro e tetro da essi, che vi progettano l’ombra
e appena vi si può per aspro sentiero percorrerla.
Sotto di essi, di fronte a Lenno, scavata nel sasso, evvi
come un’ampia grotta, che i paesani chiamano il <i>Buco
de’ Carpi</i>, forse perchè in quel riparo abbondano i
pesci di questo nome, ed è qui che le genti de’ luoghi
circonvicini narrano una storia pietosa d’amore, che
formò soggetto ad una commovente novella di Antonio
Picozzi, la quale provò anche una volta, dopo la <i>Guerra
<span class="pagenum" id="Page_201">[201]</span>
di Pret</i> del Porta, o la <i>Fuggitiva</i> del Grossi, la potenza
del milanese vernacolo a trattare la cosa più seria ed
anche lagrimosa.
</p>

<p>
Se sapessi che il libro non andasse tra le mani di
lombardi, sarei tratto a commettere un reato di contraffazione
letteraria, riproducendo l’intero episodio
nel suo bell’originale; ma siccome non sarà così, debbo
chiedere venia al mio concittadino, se le sue belle e
toccanti sestine riassumerò in modestissima prosa.
</p>

<p>
Erano i tempi del primo Napoleone, di colui che ci
aveva regalata quella coscrizione militare che colla
guerra ne mieteva il fiore della nostra gioventù; e
nella Tremezzina viveva un buono e aitante giovane,
che s’era fidanzato a Teresa, la più leggiadra fanciulla
dei dintorni. Poichè tutti ora sanno come costei fosse
bella, per coloro che capiscono il vernacolo nostro non
so trattenermi dal farne loro il ritratto coi versi del
poeta:
</p>

<div class="poem"><div class="stanza">
<p class="i01">De sedes ann, dersett, minga deppù,</p>
<p class="i02">  Bianca la carnagion, rosa el faccin,</p>
<p class="i02">  Folt negher i cavej comè on velù,</p>
<p class="i02">  Negher i bej oggioni de bambin....</p>
<p class="i02">  Dal tutt’insemma con la prima oggiada</p>
<p class="i02">  Se ghe vedeva l’anima ben fada.</p>
</div></div>

<p>
Erano già intese le nozze che compier dovevansi
nel successivo carnevale, e però la Teresa attendeva a
prepararsi il suo corredo. Ma ecco un dì del settembre
il Peppino, che a questo nome rispondeva l’innamorato
garzone, facevasi attendere alquanto e la poverina a
correre a pensar male. Nè l’ingannava il cuore. Cápita
il fidanzato alla fine e tutto conturbato le narra come,
<span class="pagenum" id="Page_202">[202]</span>
côlto dalla coscrizione, egli debba il posdomani essere
a Como all’estrazione del numero ed alla visita militare.
Ognun pensi l’affanno della giovinetta. Il posdomani
arriva, Peppino è a Como, è ritrovato abile al
militare servizio, ei deve giurare.... è soldato e appena
gli son concessi tre giorni agli addii, perchè ei
dovrà marciare per la Russia.
</p>

<p>
Egli è dunque di ritorno al paese; i tre giorni passano
velocissimi fra i pianti della Teresa e i giuramenti
del coscritto: l’ora della partenza definitiva è suonata.
La povera tosa, presaga di sventure, poichè dentro di
sè ella sente
</p>

<div class="poem"><div class="stanza">
<p class="i09">                   comè ona vôs</p>
<p class="i01">Che tœujendegh el fiaa la ghe dis su:</p>
<p class="i01">“Teresa, el tò Peppin tel vedet pu;„</p>
</div></div>

<p>
non sa staccarsi da lui, e però s’imbarca ella pure con
un suo minore fratello e lo vuole per qualche tratto
accompagnare.
</p>

<p>
Ma il tempo, triste dapprima, viene facendosi peggiore,
l’uragano imperversa sul lago:
</p>

<div class="poem"><div class="stanza">
<p class="i01">Han penna ciappaa el largh, che a pocch a pocch</p>
<p class="i02">  Oltra el piœuv, se destend ona fiadura;</p>
<p class="i02">  El ciel vers Val d’Intelvi a tocch a tocch</p>
<p class="i02">  L’è già scur, burrascôs ch’el fa pagura;</p>
<p class="i02">  Ma el coscritt per la sira a tutt i cost,</p>
<p class="i02">  Piœuva, tempesta, l’ha de vess al post.</p>
<p class="i01">Cress el brutt temp anmò col cress del vent</p>
<p class="i02">  Ch’el sifola piangend in di orecc;</p>
<p class="i02">  Ingajarda la sluscia in d’on moment,</p>
<p class="i02">  Ch’el par che la stravacchen cont i secc;</p>
<p class="i02">  No se pò pu andà innanz; bœugna cercà</p>
<p class="i02">  Quai paes o quai riva de prodà.</p>
</div></div>

<p>
<span class="pagenum" id="Page_203">[203]</span>
</p>

<p>
Ma il vento ha sbattute le fragili imbarcazioni
verso l’opposto lido, e giunte presso il <i>Buco dei
Carpi</i>, qui dentro traggonle i rematori a riparo dalla
bufera, attendendo ne passi la furia. Quivi nuova scena
d’amore e di strazio. La Teresa coglie un ciclamino,
che sbucciava tra i crepacci della grotta, e il porge al
suo Peppino a memoria sua. Il vento si è alquanto
calmato, il lago può ritentarsi di nuovo; i due amanti
si abbracciano e baciano tra le lagrime e si son detti
addio. Esce prima la barca che si dirizza col coscritta
a Como, poi l’altra della Teresa. Si riguardano mestamente
finchè lo possono, poi ognuno se ne va. La Teresa,
di ritorno a casa, trova la madre del suo fidanzato
affranta dal colpo che le è toccato d’esser priva
del figlio, indi a pochi giorni se ne muore. La Teresa
vive da allora nel corrotto e nel duolo, e sola consolazione
è al suo cuore visitare talvolta il <i>Buco de’ Carpi</i>,
testimonio de’ suoi estremi saluti al suo Peppino, e vi
ci va anche soletta una volta almeno la settimana a
nutricarvi il cespo de’ ciclamini da cui avea spiccato
quello ch’ella aveva dato al suo povero amico. Ma ella
pure deperiva in salute. Un venerdì dell’aprile, anniversario
della partenza del suo Peppino, essa, giusta il
consueto, si avviava al <i>Buco de’ Carpi</i>: il lago era tranquillo,
era l’ora del vespro, e un pensiero di tristezza,
un malore che provava, la sconsigliavano alla gita; ma
l’idea che non andarvi sembrasse cosa di poco amore
alla memoria del suo caro, la prosegue inesorabile.
Essa dunque solca le onde col suo burchio, traversa il
lago, vi è presso, è sull’orlo della grotta, già la prua
vi penetra; quand’ecco un uccellaccio con rumoroso e
<span class="pagenum" id="Page_204">[204]</span>
largo sparnazzare d’ali, vi sbuca improvviso, rasenta
la fronte della Teresa,
</p>

<div class="poem"><div class="stanza">
<p class="i01">Scappand giò per el lagh alla distesa.</p>
</div></div>

<p>
La povera tosa, per lo spavento dell’inatteso augello,
si china onde schivarlo; il battello a quel suo movimento
urta nel masso e si torce, ella perde l’equilibrio per la scossa, rovescia fuor dello stesso, gitta uno
strido e giù va sotto l’onda. Due volte parve venisse
ella respinta sulla superficie, e due volte risospinta
giù, finchè l’onda si chiuse per sempre su di lei.
</p>

<p>
I parenti più non la vedendo ritornare, andavano
in cerca di lei, e dopo lungo affannarsi, trovarono il
burchio vuoto, che dondolava a discrezione dell’onde,
ma nulla di lei, per quanto la chiamassero altamente
a voce. Solo due mesi dopo, un pescatore, ritirando le
reti, ne raccolse la inanimata spoglia. Narra il poeta,
che lo scheletro dell’infelice fanciulla stia ora nell’ossario
di Lenno presso alla chiesa e vi appaja ginocchione;
che il soldato reduce dalla Russia, quando
credeva aver cessato di soffrire, ebbe il più fiero martirio,
ritrovando morta e la madre e l’amante; sicchè
non volesse più vivere che mesto e sconsolato nella
memoria de’ suoi poveri morti.
</p>

<p>
Proseguiamo ora l’escursione nostra.
</p>

<p>
Oltrepassati i Sassi Grosgalli, si presenta la villa
Besana e ritorna da questo lato pienamente ridente il
golfo. Perocchè a breve tratto si schiera il paese di
S. Giovanni colle belle ville dei Crivelli, ora Ciceri, e
de’ Trotti; quest’ultima di stile fra il bizantino e il
lombardo; succeduta poi da quella del nobile Poldi-Pezzoli,
<span class="pagenum" id="Page_205">[205]</span>
che prima era dei Taverna, più grandiosa e
rinnovata da quell’abile architetto che è il milanese
Balzaretti, al quale si debbono i nuovi giardini pubblici
della sua città, e non poche architetture civili, fra cui
ne primeggia la recentissima, appena ultimata, della
Cassa di Risparmio in via Monte di Pietà. La casa qui,
o piuttosto palazzo del nobile Poldi, si costituisce di
tre corpi legati insieme da due eleganti terrazzi; il
giardino poi è ricco di piante straniere, tra cui la
canna di zucchero, il sovero, la canfora, l’<i>olea fragrans</i>
e boschetti di magnolie che profuman l’aere
tutt’all’intorno.
</p>

<p>
Poi v’è una villa Luppia, e da ultimo si chiude a
San Giovanni colla più superba villeggiatura del duca
Melzi, che mi reclama maggiori parole.
</p>

<p>
Francesco Melzi D’Eril, che fu vicepresidente della
repubblica italiana e poi duca di Lodi, l’edificò al
principiare del secolo su disegno di quell’esimio artista
che fu Giocondo Albertolli, del quale io già dettai
le memorie biografiche e artistiche nel giornale
dell’<i>Ingegnere-Architetto</i> del Saldini di Milano. Come
quegli che ridusse alla sua castigatezza l’arte ornamentale,
l’Albertolli vi portò semplicità di linee architettoniche,
ma ad un tempo armoniche e di gusto.
Il proprietario poi l’arricchì internamente d’ogni maniera
d’opera d’arte. A memoria di quel suo antenato,
Francesco Melzi, che fu allievo di Leonardo ed erede
dello studio di lui, volle il duca che il pittore Giuseppe
Bossi in quattro sopraporte monocromatiche dipingesse
quattro episodî del sommo Leonardo, e l’opera
riuscì egregia. Nell’un disegno vedesi Leonardo
<span class="pagenum" id="Page_206">[206]</span>
che insegna al Melzi il disegno: nel secondo, il gran
maestro, che recinto da’ suoi scolari sta pingendo il
proprio ritratto; nel terzo, la scena in cui lascia erede
il Melzi; nel quarto, il Melzi che insegna nella scuola
eredata da quel grande. — In altre sale ammiransi
dipinti dello stesso Bossi, di Appiani, di Migliara e di
Sanquirico; le statue, il Davide del Fraccaroli, l’Esmeralda,
il busto somigliantissimo di Giocondo Albertolli,
e copie de’ famosi capolavori antichi, il Laocoonte
e la Cerere, e i busti di quattro imperatori romani
e di Letizia e Giuseppina Bonaparte; oltre affreschi
pregevolissimi di quel famoso prospettico che fu il
sunnominato Sanquirico, per non dire d’opere di altri
minori. Nella cappella mortuaria, pur disegno dell’Albertolli,
e in cui riposano le ceneri del duca, vedesi
l’avello lavorato da Vittorio Nesti; il Salvatore, scultura
del Comolli e un bellissimo cartone del Bossi.
</p>

<p>
Ma se è degno di osservazione il palazzo, non ne son
meno i giardini, cui presta la natura del suolo, che è
un colle, la cui cima sovraggiudica il busto d’Alfieri.
Il marmoreo gruppo di Dante e Beatrice, sculto dal
suddetto Comolli, è nel mezzo del viale che costeggia
il lago; se poi l’economia dell’opera me lo concedesse,
darei un mezzo trattato di botanica nel descrivere i
fiori, le erbe, le piante che li decorano in tanta copia
da essere eziandio altrettanti vivai per altre ville.
</p>

<p>
Ma altre cose degnissime abbiamo a vedere in questa
nostra escursione: affrettiamoci dunque alla vicina
borgata di Bellagio.
</p>

<p>
Oltre San Giovanni e i giardini della villa Melzi, è
Bellagio, che gli etimologi fanno derivare da <i>Bilacus</i>,
<span class="pagenum" id="Page_207">[207]</span>
come a dire fra i due laghi, non altrimenti che in
Isvizzera per la stessa ragione vi è Interlaken, perchè
infatti Bellagio siede sulla punta d’un promontorio,
che i paesani appellano Colunga, appunto perchè quasi
una lingua di terra il cui capo si prolunghi nel pelago,
dove il Lario che vien da Colico si divide in due rami,
l’uno quello che già conosciamo e che va a Como, e
l’altro che discende a Lecco. Una tale situazione dà a
Bellagio una particolare vaghezza, nè per essa, nè per
le magnifiche ville onde è lieto e che gli fan corona,
e diciamo anche per i due ottimi alberghi, non vi ha
persona che tragga alla Tremezzina, senza che ne traversi il lago e venga a vedere Bellagio. Tutta questa
plaga può contenderla in bellezze di natura a quelle
meraviglie cantate da’ poeti e levate a cielo da’ forestieri,
che sono Posilippo e Mergellina, Portici e Sorrento.
</p>

<p>
Voi vedete allora di che buon gusto dovesse essere
Cajo Plinio Cecilio Secondo, detto il Giovane, nello
eleggersi proprio la cima di questa scogliera che sta a
capo del promontorio per erigervi la sua villa che, a
riscontro di quella che nomò <i>Commedia</i> e che ricordammo
a Villa presso a Lenno, come attesta il Giovio,
o sul basso lido presso Varenna, come vorrebbe il
Boldoni, appellò <i>Tragedia</i>.
</p>

<p>
Più tardi, ne’ tempi di mezzo, come le altre terre
del lago si facevano irte di fortilizî e torri, arnesi di
guerra giovati spesso a contenere le rapine degli Elvezî
che facevano frequenti scorrerie, ma ben anco a mantener
vive le lotte fraterne e massime contro Como;
anche Bellagio ebbe il suo forte castello, riparo di facinorosi
<span class="pagenum" id="Page_208">[208]</span>
e banditi, il quale venne poi fatto smantellare
da Galeazzo Visconti nel 1375. Risiedeva allora in
Bellagio un capitano del lago, e convien dire che vi
facesse capo ogni terra del Lario, se i cattivi debitori
di Cernobbio ve li abbiamo veduti cacciati nelle carceri
di Bellagio, dove i loro compaesani vennero a
trarneli colla forza al tempo di Filippo Visconti, come
narrai quando dissi di quei paesi del primo bacino.
</p>

<p>
Ogni traccia di efferatezza sparve dal colle di Bellagio
qualche tempo dopo, quando un Marchesino Stanga,
favorito di Lodovico il Moro, vi edificò una splendidissima
villa. Ma non era appena compiuta, che que’
della Val Cavargna, a vendicar non so qual torto, vennero
furibondi e la misero a ferro ed a fuoco.
</p>

<p>
Ercole Sfondrati, duca di Monte Marciano, nipote
di papa Gregorio XIV e capitano suo nella spedizione
che fece in ajuto della lega e contro il Bearnese, dopo
le battaglie, avuto a sè infeudato il borgo, riparò su
questo colle e vi rialzò la villa e riordinò i giardini,
piantandovi lecci, quercie, allori, cipressi e pini, che
pur esistono in gran parte, e vi eresse qui e qua sacre
cappelle, che or non si veggono più.
</p>

<p>
E un edificio esisteva pure verso il lato del ramo
del lago che sporge a Lecco e che dicevasi la Sfondrata;
e qui la tradizione del paese rammenta una di
quelle infami memorie di dissolutezza e di crudeltà,
onde in Francia andò tristamente famosa la Torre de
Nesle, e in Italia si ricordano i trabocchetti di Castel
dell’Ovo di Giovanna I regina di Napoli, e che io brevemente
riassumo.
</p>

<p>
Una Contessa di Borgomanero, forse legata per parentela
<span class="pagenum" id="Page_209">[209]</span>
agli Sfondrati, e qui dimorata per qualche
tempo, abbandonandosi a osceni amori, vuolsi che facesse
pei trabocchetti precipitar giù per le acute balze
della scogliera che sta a picco del lago i mal capitati
suoi amatori d’una notte, a ciò forse non ripetessero
intorno le sue brutte lascivie, e fors’anco troppo presto
desiderevole del nuovo; ma di più non se ne sa
dire, e certo allude a questa tradizione la poesia
scritta da signora che da un album dell’albergo della
Cadenabbia trascrisse Cesare Cantù, diligentissimo indagatore
d’ogni particolarità del lago, nella seguente
terzina:
</p>

<div class="poem"><div class="stanza">
<p class="i01">O ti piacesse più, solcando l’acque,</p>
<p class="i02">  Veder le balze dell’opposto lido,</p>
<p class="i02">  Ove talor precipitato giacque</p>
<p class="i09">                     Il drudo infido.</p>
</div></div>

<p>
Poscia il feudo passò ai conti della Riviera, signori
della Valassina; ma la villa degli Sfondrati passò per
eredità ai Serbelloni, onde villa Serbelloni si noma
in oggi tutto l’ampio recinto che chiude la vasta
casa, che altamente reclama una migliore architettura
esterna e più moderni riattamenti. Come Plinio, ne’
tempi di Roma, Parini al principiar del secolo nostro
veniva nella villa de’ Serbelloni a ricrearsi e ispirarsi,
e ne aveva ben d’onde.
</p>

<p>
Estintasi in questi ultimi anni questa patrizia famiglia,
ora l’appigionò Antonio Mella per convertirla in
albergo, a soccorso dell’altro che ha in riva al lago,
detto della Gran Brettagna, l’uno e l’altro forniti di
tutte le comodità.
</p>

<p>
Un albergo ha pure in questo borgo Melchisedecco
<span class="pagenum" id="Page_210">[210]</span>
Gandola, sotto il nome di Antico albergo e pensione
Genazzini, e vi ha pari importanza e fama.
</p>

<p>
Più prossima alla punta è la Crella, villa dei Frizzoni
da Bergamo, che su disegno di Rodolfo Vantini, di
stile bramantesco, costò un ingente patrimonio. Bella,
ricca, splendida, non è per avventura così comoda,
come si vuole sia una villeggiatura molto più signorile.
</p>

<p>
Per un ampio viale, che fa maravigliare come sia
stato praticato nella roccia, da Pescaù, che sta in
cima di Bellagio, si arriva alla villa Giulia, con dir
della quale mi piace chiudere l’escursione per la Bellagina.
Essa sta sul poggio a cavaliere dei due rami
del lago e sorge maestosa, quantunque la facciata più
bella riguardi, non saprei dire perchè, i giardini. Fu
il luogo dapprima dei Camozzi, poi l’acquistò la famiglia
Venini sullo scorcio del passato secolo, e don Pietro
vi costruì la villa che volle portasse il nome della
moglie, Giulia, onde ancor si designa, malgrado che
divenisse poi proprietà di Leopoldo, re del Belgio, che
vi condusse a grande spesa le acque e la rese una
vera delizia regale, che non lo lusingò per altro così
possentemente, da non cederla in affitto dodicenne al
signor Mella che la tramutò in albergo. Il panorama
stupendo che si gode dalla villa Giulia, dell’un ramo
del lago e dell’altro, impreziosito da poggi fioriti, da
grotte, da fontane, da ruscelli, da boschetti, da pratelli
e da piante peregrine, e le attrattive d’ogni maniera
che presenta, rendono questo luogo uno de’ più
deliziosi ritrovi che lungo le sponde del Lario meritino
d’essere visitati.
</p>

<div class="chapter">
<p><span class="pagenum" id="Page_211">[211]</span></p>

<h2 id="esc19">ESCURSIONE DECIMANONA.
<span class="smaller">IL SASSO RANCIO.</span></h2>
</div>

<div class="blockchap">
<p>
Il Monte degli Stampi e l’Arca di Noè. — Ville di Menaggio. — Loveno. — Ville
Pensa, Garovaglio, Alberti, Azeglio, Mylius-Vigoni. — Cardano. — Villa
Galbiati. — La Val Cavargna. — Porlezza. — Fabbrica
di vetro. — Il Castello di Menaggio. — La Sanagra. — Lapide romana. — Nobiallo. — Ligomana,
Plesio e Naggio. — Il Sasso Rancio. — I cosacchi
al Sasso Rancio.
</p>
</div>

<p>
Visitata la Bellagina, riconduciamoci all’opposto
lido, dove nuove dolcezze ne attendono. Veramente il
bacino della Tremezzina non s’arresta alla villa Ricordi:
non è lungi Menaggio, che vi è compreso, e
merita che vi ci andiamo e vi vediamo le cose interessanti
de’ dintorni. E poichè siam ritornati da questa
parte, non lasciamo di rivolgere l’attenzione al Monte
che sta sopra la Tremezzina e si appella degli Stampi,
non per altro, che per la stranissima tradizione che
corre nel paese, che lassù vi sostasse, al cessar del diluvio
universale, l’arca di Noè. D’onde mai traesse
origine la fiaba, è presto detto. Su quel monte, nel
masso, si ravvisarono impronte di zampe d’animali
della grandezza perfino di trenta centimetri, come si
<span class="pagenum" id="Page_212">[212]</span>
trovarono crostacei di tempi antidiluviani: ciò basta
perchè il volgo, amante sempre del maraviglioso, sognasse
che non sull’Ararat, ma su questo culmine posasse
l’arca di quel patriarca.
</p>

<p>
Oltre le ville che ho rammentate nella escursione della
Tremezzina, la Majolica non offre che meriti vedere
e neppur nominare. La continuazione della via
carrozzabile da Majolica a Menaggio è sempre ne’ pii
desideri; ma noi pigliamo il canotto: — è così bello
lo scivolare su d’esso quando è calmo il lago.
</p>

<p>
Nondimeno abbiatevi un avvertimento. Se anche un
nuvoletto solo turba il sereno del cielo, non avventuratevi
a traversare il lago da Bellagio alla Tremezzina;
a più d’uno quel nuvoletto, non anco giunto a mezzo
del lago, che, come dissi, qui è larghissimo, si dilatò,
coprì tutto il cielo e apportò tempesta, naufragio e
morte. Propriamente per dividersi il lago e formare i
due rami, oltre che dalla valle di Menaggio, i venti vi
soffiano e menano furibonda ridda e in nessuna parte
del Lario come qui sono avvenuti tanti disastri.
</p>

<p>
Ma poichè ho ricordata la valle di Menaggio, se vi
fermate nella Tremezzina alcun giorno, non lasciate di percorrerla
e ne sarete contenti. Vi troverete su d’un
poggio assidersi Loveno, colle belle villeggiature dei
Pensa, dei Garovaglio, degli Alberti, degli Azeglio e
dei Mylius-Vigoni. I Garovaglio vi tengono una copiosa
collezione di pregevoli stampe, massimamente inglesi,
e un giardino interessante pei botanici.
</p>

<p>
Nella sua villa Massimo d’Azeglio immaginò e scrisse
parte del suo miglior romanzo <i>Ettore Fieramosca</i>, e
raccolse alla sua volta buone stampe e buoni dipinti
<span class="pagenum" id="Page_213">[213]</span>
con quel gusto che ognun conobbe all’illustre romanziere
e paesista. Nel palazzo Mylius vedreste poi preziosità
artistiche ancor maggiori. Intanto vi piacerà
l’architettura sua semplice, opera del Besia: meglio poi
le ricchezze dell’interno e la sua eccellente distribuzione.
Non dirò degli arredi, nè di altre splendidezze:
solo restringendomi all’arte, e nella casa e nel giardino
si ammirano statue e gruppi di rinomatissimi scultori,
come la Nemesi, di Thorwaldsen; l’Eva, di Baruzzi;
la Ruth, dell’Himos; oltre la madre di Mosè, del Gandolfi;
il David, del Manfredini; il gruppo insigne della
Igea, dell’Argenti. Circa a pitture, ve n’hanno dell’Hayez,
del Servi, del Canella, dell’Uaed; e ad incisioni,
tutte le battaglie napoleoniche del Longhi,
ritratte dai famosi affreschi di Appiani. Il giardino ha
rarità di fiori e d’alberi e di prospetti.
</p>

<p>
Non lunge da Loveno, mette conto di vedere la bizzarra
villa di Galbiati a Cardano, che non dovrebbe
essere negletta dal suo attuale proprietario. Costò al
barone Baldassare Galbiati assaissimo il far su quest’altura
trasportare il gruppo della Clemenza di Tito,
da lui acquistato allo scultore Comolli, ma non è opera
che ne francasse la spesa. Piuttosto se visitate il sepolcreto
domestico, vi ammirerete iì monumento eretto
dalla pietà del figlio Carlo al padre, collo scalpello di
quell’esimio artista che è Antonio Tantardini. L’Angelo
della Risurrezione che vi raffigurò è di un fortunatissimo
ardimento, come d’una felicissima trovata. Maestra
e sapiente ne è l’esecuzione.
</p>

<p>
Se amanti di natura alpestre, vi direi di percorrere
la Val Cavargna e poi di spingervi anche a Porlezza a
<span class="pagenum" id="Page_214">[214]</span>
vedervi la fabbrica di vetro de’ Campioni e a guardare
il Ceresio che giunge fino al piede del borgo: ma io
non vuo’ dimenticare il Lario che mi son proposto di
farvi conoscere e però ritorniamo a Menaggio.
</p>

<p>
Sovra il paese torreggia il castello, da cui si ha superba
la vista e dove un ricco che l’acquistasse vi troverebbe
motivi di magnifica villa. In basso, viene a
gittarsi nel lago la Sanagra, acqua che dev’essere medicinale,
se gli etimologi ne fan derivare il nome da
<i>Sanat ægros</i>, cioè sana i malati. Entrando poi nel
grosso borgo, importante per belle case e per commerci
ed anche per alberghi, fra cui primeggia quello del
Piantanida, che da Bergamo qui trasportò i suoi
penati e vi adattò da un pajo d’anni tutti i conforti
de’ più sontuosi, ed è da contarsi tra i migliori del
lago.
</p>

<p>
Sulla piazza è una delle lapidi massime dell’antichità,
che così fu letta:
</p>

<div class="blockquote">
<p class="center">
<i>Minicius L. F. Ouf. Exoratus</i>,
</p>

<p>
Flam. Divi Titi Aug. Vespasiani consensu Decurion. tr.
mil. IIII vir. a. p. II. vir. i. d. præf. fabr. Cæsaris et
consulis pontif. sibi et Geminæ q. f. Priscæ uxori et Miniciæ
l. f. Bisiæ V. f.<a class="tag" id="tag25" href="#note25">[25]</a>.
</p>
</div>

<p>
Usciti di Menaggio, tenendoci sempre al lago, incontriamo
<span class="pagenum" id="Page_215">[215]</span>
Nobiallo. Il suo suolo abbonda di gesso, d’alabastro
venato e di scagliola speculare. Levando lo
sguardo al monte, scorgonsi i villaggi di Ligomana,
Plesio e Naggio, dove dicono vi sieno vaghissime montanine.
Non arrivai mai fin là, quantunque il bello facilmente
mi seduca; ma d’altronde la comitiva tirava
dritto, perchè la meta del nostro cammino di quel
giorno era il <i>Sasso rancio</i>, e sarebbe stata poca
creanza lasciare la compagnia.
</p>

<p>
Mentre passando per costì ci approssimavamo a questo
<i>Sasso</i>, più d’uno mi chiese perchè <i>rancio</i> lo si nomasse,
e mi tornò facile il darne la spiegazione: il colore
che tutto copre questa parte di monte è prodotto
dall’ocra di ferro che si contiene nella roccia e che
infatti vien cavato in copia a Gaeta, lì presso. Una signora,
che aveva di recente letto il sentimentale romanzo
di Davide Bertolotti, che si intitola appunto <i>Il
Sasso rancio</i>, spiegò allora la sua erudizione, ripetendone
brevemente l’intreccio con tanta gravità come
fosse stata pretta storia.
</p>

<p>
Giunti al Sasso, vi trovammo un’erta scogliera quasi
a picco del lago, e vi si gode di là una magnifica vista.
Vicino vi sono parecchie grotte che si sprofondano
nelle viscere del monte.
</p>

<p>
Su pel difficile sentiero, che serba il nome di via della
<i>Regina</i>, che è la prosecuzione di quella che costeggia
tutta la sponda sinistra del lago, nel 1799, quando le
nostre belle contrade erano infestate dalle orde russe,
un drapello di cavalleria cosacca di Souwarow volle
peritarsi; ma gli irrequieti cavalli, accostumati a liberamente
scorrazzare per le lande dell’Ukrania, sbizzarrendo,
<span class="pagenum" id="Page_216">[216]</span>
diruparono per que’ greppi, seco traendo nel
precipizio anche molti de’ cavalieri.
</p>

<p>
Noi invece che v’andammo a piedi non corremmo
alcun pericolo; ricordammo lo storico fatto, misurammo
tutta l’altezza del precipizio e inorridimmo, e
vi trovammo invece alla fine della nostra escursione
tutto quel divertimento che desidero a’ lettori.
</p>

<div class="chapter">
<p><span class="pagenum" id="Page_217">[217]</span></p>

<h2 id="esc20">ESCURSIONE VENTESIMA.
<span class="smaller">LE FERRIERE DI DONGO.</span></h2>
</div>

<div class="blockchap">
<p>
Rezzonico e il suo Castello. — Il Castello di Musso. — Il Medeghino. — Le
Tre Pievi. — Villa Manzi. — Dongo. — Casa Polti. — Villa del vescovo
di Como. — Chiese di S. Stefano e S. Maria. — Valle dell’Albano. — Le
miniere di ferro. — I forni fusori. — Garzeno. — Brenzio. — Le
<i>Frate</i>.
</p>
</div>

<p>
La manía de’ forastieri e villeggianti s’arresta per
ordinario alla Tremezzina, nè più si cura delle altre
bellezze del lago superiore. È ben vero che non c’è più
quel sorriso continuo di ville che nella parte da noi
già percorsa abbiam vedute; ma è vero altresì che
v’hanno molte e molte ragioni a non dimenticare anche
quest’altra parte del lago, che forse per l’artista
riesce più interessante. Io ne dirò con sollecite parole
de’ principali luoghi, acciò il libro non manchi al suo
titolo.
</p>

<p>
Secondando sempre la sinistra sponda del lago, passato
avanti il <i>Sasso rancio</i> e San Siro, vedesi su d’un
promontorio il paese e il castello dei Rezzonico, famiglia
d’onde uscirono quel Clemente XIII, al quale il
Canova lasciò famoso monumento in Roma, e i conti
<span class="pagenum" id="Page_218">[218]</span>
Gastone e Antongioseffo, buoni letterati. Il luogo ora
è reso ameno per bellissimo parco fattovi all’intorno,
per coltura e per magnifici limoni che vi fioriscono.
</p>

<p>
Proseguendo, scorgesi un altro promontorio che si
spinge nel lago e che un dì portava un castello ed era
quello famoso di Musso, che ricorda le gesta di quel formidabile
filibustiere, che fu Gian Giacomo Medici, detto
il Medeghino di Milano. L’ebbero prima i Visconti,
quindi il maresciallo Gian Giacomo Trivulzio, e in fine,
per inganno, il Medici suddetto, che, fatta incetta della
peggior ribaldaglia, vi si stabilì come in nido sicuro di
rapaci avoltoi. A renderla più inespugnabile, la circondò
d’opere militari d’ogni maniera, al compimento
delle quali coll’esempio incoraggiavano perfino le sorelle
di lui, Clarina e Margherita, la qual’ultima, sposa,
al conte Giberto Borromeo, fu poi madre di quel Carlo
che divenne arcivescovo di Milano, cardinale di Santa
Chiesa e canonizzato da ultimo come santo. Era da
questa rôcca che il Medeghino, approfittando della debolezza
del governo di Lombardia, che ora stava nelle
mani de’ Francesi, or passava a quelle degli Spagnuoli,
ed a tratti ben anco funestato dalle orde alemanne,
colla flottiglia che s’era formata di sette navi grosse a
tre vele e quarant’otto remi, ed aveva armata cadauna
perfin di cento uomini, tutta schiuma di scellerati,
spandeva il terrore pel lago e rendevasi tanto formidabile
e potente, da tenere a segno i Grigioni, ai quali
anzi toglieva Chiavenna; da oppor resistenza agli Sforza
dapprima, quindi ben anco all’esercito cesareo, capitanato
dal duca di Leyva, che soleva dire dargli maggior
fastidio il Medeghino che non tutto l’esercito dello
<span class="pagenum" id="Page_219">[219]</span>
Sforza; da trattar da pari co’ principi, battere moneta,
e dopo d’avere assalito il territorio di Lecco, quello
della Valtellina e la Valsolda, intitolavasi conte di
Musso e di Lecco, governatore del lago e della Valsássina.
Se Carlo V volle togliersi questa spina, gli fu
giuocoforza venire a patti con lui, concedendogli forti
somme di denaro, il feudo di Marignano col titolo di
marchese e il comando di quell’esercito che gli affidava
per abbattere a Siena l’ultimo avanzo di guelfa
libertà. Ciò avveniva nel marzo 1532; e quando, in
seguito a tali atti, egli abbandonava il suo castello di
Musso, i Grigioni, che ne spiavano la partenza, inerpicavansi
su per que’ greppi, impazienti di demolirlo;
scortili il Medeghino, retrocedette, scese a terra e intimò
rispettasser il castello finchè egli fosse in condizione
di vederlo; e tanto imposero la sua presenza e
la minaccia, che alla demolizione non si mise la
mano che sol quando la sua nave non fu più veduta
per il lago.
</p>

<p>
Ora il picco sopra cui il castello si elevava, costituendosi
d’un marmo saccaroide dolomitico, somministra
marmi alla fabbrica del duomo di Como; le molte mine
che ne aprirono le viscere, dischiusero un varco che
lascia veder tutta la vallata che riesce a Dongo, e i signori
Manzi, a cui spetta, accomodaronlo come a parco.
</p>

<p>
Detto delle sorti di questo castellotto che meritamente
servì a novellieri e romanzieri di largo e fantastico
tema, avanzando, s’entra nel territorio delle
Tre Pievi, che comprendeva nella sua giurisdizione
Dongo, Gravedona e Sórico, e che ne’ tempi medievali
costituiva di per sè una piccola repubblica, è vero, ma
<span class="pagenum" id="Page_220">[220]</span>
tale da sapersi far rispettare. E la piccola repubblica
ebbe pure l’istoriografo suo nel vivace Rebuschini.
</p>

<p>
Seguendo il parco dei signori Manzi che abbiam veduto
a’ piedi delle rovine del castel di Musso, perveniamo
in mezzo al seno dove sorge il palazzo di questi
medesimi signori e dove siede il paese di Dongo. Altre
case signorili qui vi sono, fra cui quella dei Polti: il
vescovo di Como vi ha pure la sua villeggiatura, acquistata
avendo il vescovo Romanò la villa che già fu di
Antonio Cossoni, discendente di quel fra Daniele Cossoni
che fu ministro di Filippo IV di Spagna.
</p>

<p>
Qui villeggiava il notajo Sormani di Milano, che si
ebbe a’ nostri giorni la maggior riputazione e clientela,
ed al quale i figliuoli eressero nella parrocchiale di
Santo Stefano un monumento. In questa chiesa vi sono
anche mediocri statue del Salterio; affreschi di Giovan
Mauro, Gian Battista e Marco della Rovere, detti i
Fiamminghini, vi sono nell’altra chiesa di Santa Maria.
</p>

<p>
Nella vicina valle dell’Albano vi sono ricche miniere
di ferro e le si dan scoperte da un Giacomo di Desio
nel 1460, che un’altra pure discoperse di rame presso
Barbignano.
</p>

<p>
Nell’archivio de’ Trivulzio di Milano leggesi un documento
in cui è scritto che lo stesso Giacomo di Desio
rinvenisse in questa valle massi di smeraldo e di rubino,
forse schisto di color verde e qualche pirite di
rame, certo non di quella grossezza nè tale da farne
tavole e colonne; onde in benemerenza il duca gli assegnasse
dieci scudi il mese di pensione, purchè quelle
pietre ad altri non offerisse prima che a lui, per un
prezzo da misurarsi a norma di loro volume; diritto
<span class="pagenum" id="Page_221">[221]</span>
poi da esso duca ceduto al maresciallo Gian Giacomo Trivulzio.
</p>

<p>
Colle miniere era facile immaginare che presto vi
si sarebbero stabiliti forni fusorî, e infatti furono attivati
nel 1465 e furono per lungo tempo posseduti dai
conti Giuliani di Milano.
</p>

<p>
I Rubini per altro li acquistarono nel 1790 e vi
portarono tali miglioramenti e incremento all’industria,
da poter modellare la ghisa. Ma più ancora questa
industria s’avantaggiò, quando nel 1839 venne costituita
la società Rubini, Scalini e C. che le diè più
ampio svolgimento; per modo che se ne’ primi quarant’anni
del secolo producevano le cave per circa cinquantamila
pesi, ora può dirsi che siasi il ricavo portato
a diecimila quintali, di cui un terzo di ghisa,
occupandovisi ben quattrocento operai.
</p>

<p>
Visitare queste ferriere deve essere un amenissimo
scopo di escursione a chiunque, sia per chi di questa
industria sia intelligente, sia per qualsiasi profano che
pur si interessi all’attivo lavoro ed al curioso processo,
onde la roccia si tritura, il metallo si fonde, si schiumano
le scorie, e poi l’incandescente e liquido ferro
trabocca e si distende come un igneo torrente per le
diverse forme che gli si vogliano far assumere e che
raffreddandosi ritiene.
</p>

<p>
Quelle terre che si mostrano sopra Dongo non sono
indegne d’essere visitate per chi ama l’arte. Perocchè
a Garzeno v’abbian pitture di Giovaifni della Rovere
suddetto, altro de’ Fiamminghini; ed a Brenzio ve n’abbian
molte di Isidoro Bianchi da Campione, celebre
pittore, allievo di Pier Francesco Mazzucchelli detto
il Morazzone, e parecchie pure de’ Fiamminghini.
</p>

<p>
<span class="pagenum" id="Page_222">[222]</span>
</p>

<p>
D’una particolarità ancora di questo monte, alle cui
pendici è Dongo, intratterò, e poi per questa escursione
imporrò freno allo scilinguagnolo; ed è che le sue
donne, per un voto fatto nella peste del secolo XVI,
vestono da cappuccine, quantunque abbelliscano il
grossolano costume di ricche cinture e finissime trine.
Queste contigie non vietano che attraggano la curiosità
di chi visita la montagna, e che loro si dia il
nome di <i>frate</i>, appunto per il fratesco abbigliamento.
</p>

<div class="chapter">
<p><span class="pagenum" id="Page_223">[223]</span></p>

<h2 id="esc21">ESCURSIONE VENTESIMAPRIMA.
<span class="smaller">GRAVEDONA.</span></h2>
</div>

<div class="blockchap">
<p>
Consiglio di Rumo e San Gregorio. — Pizzo di Gino. — Valle
di Lesio. — Gravedona
e la sua storia. — La chiesa di San Vincenzo. — S. Maria
del Tiglio. — La Madonna sfolgorante. — Peglio. — Liro e i tre laghetti. — Il
Sasso acuto. — Domaso. — Gera. — Sórico.
</p>
</div>

<p>
Quanto torto si ha a non comprendere fra la parte
di lago, che si suol meglio ricercare da’ forestieri e villeggianti,
questo territorio delle <i>Tre Pievi</i>, già dissi.
Esso divide infatti, col resto che già percorremmo, i
bellissimi prospetti e la ricca vegetazione, e forse
forse, perchè protetta a settentrione dall’alta schiena
de’ monti che la difendono dai soffii gelati, ha mitezza
di clima maggiore degli altri inferiori bacini, sicchè i
giardini vi abbiano agrumi e fiori, e la camelia perfino
vi alligni e prosperi, l’inverno senz’uopo di stufe.
</p>

<p>
Noi, spiccandoci da Dongo, dove siamo restati nella
nostra ultima escursione, e via trascorrendo Consiglio
di Rumo e San Gregorio, giù scendendo, potremmo
ammirare buoni dipinti del cavaliere Isidoro Bianchi,
e salendo più in su, ove comincia il Pizzo di Gino,
troveremmo la chiesuola di San Gottardo. Poi ci vediamo
<span class="pagenum" id="Page_224">[224]</span>
davanti la Valle di Lesio, oltrepassata la quale
si sparpaglia sul pendio del monte la grossa borgata
di Gravedona.
</p>

<p>
Non fu solo il Rebuschini che ricordò nella sua <i>Storia
delle Tre Pievi</i> gli avvenimenti di Gravedona: altro
storico l’aveva preceduto, Anton Maria Stampa, che fu
autore d’una <i>Storia dell’insigne borgo di Gravedona,
altre volte repubblica</i>, da lui scritta a bandir la noja
della prigione, perchè, sospettato di torbidi popolari,
venne chiuso nel forte di Fuentes, che sta a capo del
lago sulla via di Chiavenna e intorno al quale si potrebbero
spendere molte parole, se dal mio soggetto
non temessi di scostarmi soverchio. Non lasciò questo
scrittore di rimontare a remotissimi tempi del suo insigne
borgo, per isnocciolarne di grosse, e non so da
qual codice infatti imparasse egli come prima Gravedona
si appellasse Laricola; ma che poi, ivi stanziando,
un Garbatone, figliuol d’un re Garibaldo anteriore a
Brenno, vi imponesse il proprio nome e fosse il principio
d’una serie di re e di eroi. Di tutto ciò si dispensa
d’indicare le fonti: la tradizione è la sua autorità; ma
invano anche questa voi domandereste a que’ della
borgata.
</p>

<p>
Il Rebuschini attinge invece a più verosimili tradizioni,
e ricorda che Gravedona sostenesse onorevole
parte nelle guerre repubblicane; che nel tempo del
Barbarossa,
</p>

<div class="poem"><div class="stanza">
<p class="i01">Di cui dolente ancor Milan ragiona,</p>
</div></div>

<p>
come diceva a’ suoi giorni l’Alighieri, nel soggettarsi
Lombardia, preponesse al governo delle <i>Tre Pievi</i> un
<span class="pagenum" id="Page_225">[225]</span>
Amizzone, uomo sanguinario e rapace, il quale, a togliere
ogni motivo ad insurrezione, smantellava il castello
di Gravedona e la Torre di Melia, e così inoltre
operasse da tiranno, che stancati quegli alpigiani ne
scuotessero il giogo ed egli fosse costretto a rifugiarsi
in Valtellina. Rammenta pure come lo stesso Barbarossa,
dopo la tregua di Venezia, tornando pel lago
in Germania, venisse da que’ di Gravedona audacemente
assalito, depredandolo delle bandiere e del corredo,
e la corona stessa imperiale, tutta d’oro, caduta
pur nelle mani loro, deponessero poi nella chiesa del
Battistero, onde nella pace di Costanza volesse Federico
esclusa dal parteciparne a’ beneficî Gravedona.
</p>

<p>
Già toccai della parte dalle <i>Tre Pievi</i> avuta nella
guerra decenne; poi Gravedona divenne feudo del cardinale
Tolomeo Gallio, facoltosissimo ed influente, e
che nutrendo pensiero di farne la capitale della Valtellina,
al cui conquisto agognava, vi fabbricò, su buon
disegno del Pellegrini, un grandioso e turrito palazzo,
il cui loggiato si vede da chi viaggia per il lago. È in
esso che fu detto che si volesse trasferire il Concilio
ecumenico di Trento; ma non se n’ha nella storia
alcun documento che tale intento comprovi; onde siffatta
pretesa de’ Gravedonesi è suffragata unicamente
dalla circostanza che nel detto palazzo si conservino
solenni seggioloni con iscritto su ciascuno il nome de’
cardinali.
</p>

<p>
Dal Gallio passò il feudo alla ducal famiglia d’Alvito
di Napoli, che la più parte del ricco mobigliare, onde
istruivasi il palazzo, si trasportò nella sua casa di questa
città e in quella di Genova; ma a conservare gli
<span class="pagenum" id="Page_226">[226]</span>
eredati diritti vi mantenne un commissario per amministrare
la giustizia.
</p>

<p>
Merita qui esser veduta la chiesa parrocchiale di
S. Vincenzo, che si vuole del secolo V, con cripta di
stile lombardo, e dove si vede il sepolcro del dottissimo
cardinale Michelangelo Ricci, e tra gli arredi una pianeta
di forma greca a bei ricami, una pace d’argento
del XIV secolo, un calice egregiamente cesellato con
molti giri di santi raffigurati in ismalto, non che una
croce grande con ornati e figurine, lavorata per <i>Franciscum de Sancto Gregorio da Grabedona</i>. Nè si dimentichi
di osservare il battistero di Santa Maria del
Tiglio, che si pretende eretto dalla pia regina longobarda
Teodolinda, alla quale per altro si attribuiscono
troppe cose, perchè vi si possa credere sulla parola.
Esso battistero è quadrilungo, con tre absidi pentagone
all’esterno e con campanile ottagono di bell’effetto,
e internamente ha una galleria nella parte superiore
che lo gira tutt’all’intorno, e le pareti lasciano intravvedere
come già fossero tutte rivestite di pitture.
È qui dove esiste dipinta una Vergine col Bambino, or
tutta rovinata dal tempo, che l’Aimoin nel suo libro
<i>De Gestis Francorum</i>, afferma essere stata un tempo
per più giorni sfolgorante di celeste luce. — Oggidì sappiamo
quanto valore si abbiano codeste storie e miracoli,
che preti ignoranti e pinzochere accreditano
fra le zotiche popolazioni, come che loro non paja bastevole
la buona e sana dottrina del Cristo a persuaderne
la santità della religione.
</p>

<p>
Agli amatori dell’arte si ponno additare altresì un
buon quadro della scuola del Guercino nella chiesa de’
<span class="pagenum" id="Page_227">[227]</span>
Santi Gusmeo e Matteo; nella vicina terra di Peglio
vi hanno i dipinti di Gian Mauro della Rovere, altro
de’ Fiamminghini, che ho già mentovati, fra cui il proprio
ritratto nel battistero; una Madonna del far di
Bernardino Luini, una Santa Rosalia della scuola del
Guercino, e minori pitture di un Antonio Scherino del
1635, di Giovanni Valerio, del Rodriguez, del Caracciolo
di Vercana, terra di questi dintorni; oltre la <i>Via
Crucis</i> e il Trionfo della Morte nell’ossario, dipinti nel
1715 da Alessandro Valdini; e a Liro, ne’ cui monti
scopronsi a Darenco, Caprico e Ledi tre piccoli laghi;
nella chiesa abbandonata di San Giacomo vi sono affreschi
che portano la data del 1412 e il nome di
Bernardo Somassi, al quale appartengono, e che metterebbe
conto che fossero esaminati da chi avesse a
ritessere la storia dell’arte italiana, massime ne’ suoi
primi tempi.
</p>

<p>
Sovra Gravedona i buoni passeggiatori non lasciano
di montare al <i>Sasso acuto</i>, picco, la cui forma è designata
dal suo qualificativo, che ha la vetta rilucente,
ed ha sparso il cammino di lucide tormaline.
</p>

<p>
Ma non volendoci adesso scostar dal lago, oltre Gravedona
si distende, come in un semicerchio, Domaso,
che si presenta più bello e seducente soggiorno se riguardi
al suo vago prospetto ed all’attività de’ suoi
commerci; ma chi non è avvezzo ai troppo vivi scorrazzamenti
della <i>breva</i>, che sembra qui s’accolga, quasi
l’antro di Eolo, per poi sprigionarsene sul lago, s’accorge
presto che non è sì grato il dimorarvi. Da un’antica
poesia di quell’Anton Maria Stampa che ho ricordato
nella passata escursione, e che il Cantù ha
<span class="pagenum" id="Page_228">[228]</span>
pubblicata, raccogliesi che a que’ di Domaso venisse
a’ suoi giorni appiccicato vituperevole epiteto, per essere
talun del paese trascorso ad alcun atto d’empietà.
Ecco i versi che vi fanno allusione:
</p>

<div class="poem"><div class="stanza">
<p class="i01">O signori, udite come</p>
<p class="i02">  A Domaso sia rimaso</p>
<p class="i02">  Quell’orrendo soprannome</p>
<p class="i02">  Di cui fe’ poc’anzi acquisto,</p>
<p class="i02">  Del mozzar le braccia a Cristo.</p>
</div></div>

<p>
Più avanti si incontra Gera, sito di pescatori, e più
avanti ancora Sórico; ma le scialbe faccie de’ suoi abitatori
ne avvertono dell’aria malsana a causa d’acque
che vi stagnano; onde sarà bene che noi retrocediamo,
perocchè di malinconie il mio lettore non ha di certo
bisogno, e d’altronde da qui i canneti che vediamo ci
annunciano presso la fine del lago.
</p>

<div class="chapter">
<p><span class="pagenum" id="Page_229">[229]</span></p>

<h2 id="esc22">ESCURSIONE VENTESIMASECONDA.
<span class="smaller">REGOLEDO.</span></h2>
</div>

<div class="blockchap">
<p>
Olgiasca. — Piona e il suo lago. — Colico e i suoi padroni. — Dorio, Carenno
e Dervio. — Bellano. — Grossi e Boldoni. — L’Orrido. — Il Sasso
di Morcate. — Riva di Gittana. — Varenna. — Albergo e villa Venini. — L’Uga
e la Capuana. — Il Fiume Latte. — Regoledo.
</p>
</div>

<p>
Poichè siamo a capo del lago, visitiamo rapidamente
anche le altre terre della sponda opposta a quella che
abbiamo veduta.
</p>

<p>
Prima si presenta Olgiasca; ma non ti rallegra: delle
sue pietre calcaree silicee si fecero le colonne di S. Lorenzo
di Milano, e al nostro tempo quelle dell’Arco
del Sempione. Hai appena oltrepassato le case, che
vedi addentrarsi il villaggio di Piona, forse da Peonia
de’ Greci, che ha un piccolo ma pescoso lago, un vecchio
ma bel monastero, ed una chiesa che si pretende
esistere fin dal sesto secolo, perchè un’iscrizione che vi
si lesse la disse consacrata da Sant’Agrippino nel 607.
</p>

<p>
A poca distanza schierasi sul lido il paese di Colico,
e le febbri che vi dominano sembrano legittimare il
suo nome. Ciò malgrado, è attivissimo scalo, quivi mettendo
capo i piroscafi che muovono da Como e moltissime
<span class="pagenum" id="Page_230">[230]</span>
navi di mercanzia e i molti viaggiatori diretti al
paese di Chiavenna e di Valtellina; come le merci e i
viaggiatori che si dirigono da questi luoghi a Lecco,
Como e Milano. Un dì fu contea eretta dai Visconti
pei Sanseverino; poi infeudata dal duca Lodovico Sforza
al proprio cameriere Giovanni Casati, che dovette in
seguito restituirla alla giurisdizione dei Comaschi, che
provarono d’avervi diritto. I Caldarini l’ebbero poscia
da Carlo V; e dopo passò prima ai Pusterla, quindi
ad Anton Maria Quadrio e da ultimo a un Rubini di
Dervio.
</p>

<p>
Si succedono a Colico tre altre terre con nomi grecanici,
Dorio, Corenno e Dervio, corrotti forse da Dori,
Corinto e Delfo; d’interessante, Corenno presenta un
castello di spettanza dei conti Andreani, e Dervio pure
una rôcca di pittoresco effetto.
</p>

<p>
Più assai offre argomento di intrattenerci la bella
borgata di Bellano, che vi tien dietro e già fu corte
degli arcivescovi di Milano, come ce lo fe’ sapere quel
simpaticissimo ingegno, nativo di questo luogo, che fu
Tomaso Grossi, nel suo <i>Marco Visconti</i>.
</p>

<p>
Ha bella chiesa del secolo XIV di stile lombardo, a
fasce la facciata di marmo bianco e nero, con bel finestrone
rotondo nel mezzo recinto di fogliami in terra
cotta. Se ne dà merito a Giovan da Campione, Antonio
da Castellazzo e Cornelio da Osteno, i quali la architettarono.
Or s’è fatto un bel viale lungo il lago a
comodo di passeggiata, e lo si denominò dal sullodato
concittadino poeta e notajo Tomaso Grossi, che col
Manzoni tenne per tanti anni in Milano il primato
delle lettere italiane, alle quali, oltre al <i>Marco Visconti</i>
<span class="pagenum" id="Page_231">[231]</span>
summentovato, che sarà sempre una bella e cara
lettura, diede eziandio un poema dal titolo <i>I Lombardi
alla prima Crociata</i>, e le novelle patetiche <i>Ildegonda</i>,
<i>La Fuggitiva</i> e <i>Ulrico e Lida</i>, nonchè crebbe dicevolmente
la collana de’ poeti vernacoli milanesi colla
stessa <i>Fuggitiva</i> in dialetto, colla <i>Prineide</i> e colla <i>Pioggia
d’oro</i><a class="tag" id="tag26" href="#note26">[26]</a>. Milano eresse alla sua memoria una statua
nel cortile del Palazzo di Brera, opera di Vincenzo
Vela, perocchè l’ebbe come suo per lunghissimo soggiorno;
e Bellano ne commise il busto allo scalpello
di Antonio Tantardini, onde collocarlo a capo del detto
viale. Ma vorrei che l’obolo de’ suoi compaesani e degli
amici ed estimatori che già concorsero, affrettasse
l’esecuzione di questo che poi non è costosissimo monumento.
Son già molt’anni che se ne parla.
</p>

<p>
Era pure di Bellano Sigismondo Boldoni, medico ed
egregio latinista e poeta del secolo XVII, avendo
scritto in ottave la Caduta dei Longobardi, e latinamente
intorno agli avvenimenti del suo lago.
</p>

<p>
Dalla Valsássina, che finisce a Bellano, giunge la
Pioverna, torrente che qui, gettandosi da un’altezza
di forse sessanta metri, produce un orrido cui traggon
tutti a vedere. Quando il luogo di sua caduta apparteneva
alla famiglia Fumagalli, dalla quale ero
considerato ne’ miei giorni d’infanzia coll’affetto di
figliuolo, e che io, dopo tanta lontananza di tempo ho
<span class="pagenum" id="Page_232">[232]</span>
sempre nel cuore, su quell’abisso eravi un ponte sospeso
a catene, sul quale essendo, anche perchè paresse
malfermo e dondolasse, si rabbrividiva.
</p>

<p>
Io non lo vidi, perchè già rotto nel 1816 da un
masso che vi era rovinato.
</p>

<p>
Ora il luogo divenuto proprietà dei signori Gavazzi,
questi usufruttarono di quell’acqua per dar anima
e moto ad officine, setificî, lanificî, cartiere, laminatoi
e mulini, essendo ora Bellano uno de’ paesi del lago
più industriosi.
</p>

<p>
Poichè vi siamo presso, andiamo ora a vedere Varenna.
</p>

<p>
Passiamo pel Sasso di Morcate, cui la mina ha squarciato
le viscere, per continuarvi la strada militare, e
giungiamo alla Riva di Gittana, di cui in addietro appena
appena si sapeva da’ barcaiuoli il nome; non
adesso che da tutte parti vi arriva la gente per ascendere
a Regoledo, luogo silvestre non è gran tempo, divenuto
oggidì uno de’ più popolati ritrovi termali.
</p>

<p>
Ma prima di ascendervi anche noi, proseguiamo a
Varenna, che fu già nella dipendenza degli arcivescovi
di Milano. Già fiorente un dì, non conta ora più
di un migliaio di persone, ciò che non impedisce che
viva tuttavia sul labbro de’ suoi abitatori il ritornello
che stereotipa il carattere de’ suoi abitatori:
</p>

<div class="poem"><div class="stanza">
<p class="i01">Varenna su uno scoglio,</p>
<p class="i01">Del mio non ho, del tuo non voglio;</p>
<p class="i01">Ma piena son d’orgoglio.</p>
</div></div>

<p>
La grandiosa villa che quivi avevano gli Isimbardi
fu ridotta ad albergo; i Venini ve l’hanno ancora; il
<span class="pagenum" id="Page_233">[233]</span>
clima è più che proprio a mantenervi anche fiori e
piante esotiche.
</p>

<p>
Poco discosta è la fonte Uga, che sgorga da un antro
e trascorrendo sotto di un pergolato di allori,
scende e s’unisce alla cascata artificiale della sottoposta
Capuana.
</p>

<p>
Finalmente si giunge alla cascata del Fiume Latte,
le cui acque, per un cammino lunghissimo entro le viscere
del monte, si gittan poi spumeggianti e fredde
per un’altezza di trecento metri pei dirupi, e dopo
d’avere rumorosamente giovato a mulini, ad una fabbrica
di vetri e ad un filatojo, si confondono coll’acque
del lago.
</p>

<p>
Retrocediamo ora alla Riva di Gittana e saliamo a
Regoledo.
</p>

<p>
Chi parlava prima di Regoledo? Francesco Maglia
di Milano, fabbricatore di carta, ritrattosi dal commercio,
che abbandonava a’ suoi figli, su questa deliziosa
e facile altura, che è di soli 225 metri sul
livello del mare, vi edificò coraggiosamente un vasto
e comodo stabilimento idroterapico.
</p>

<p>
Superate le prime difficoltà che accompagnano sempre
qualunque impresa ardita, Regoledo è divenuta
ora una stazione estiva di moda. La sua posizione felice,
il facile modo di giungervi, il buon trattamento,
tutti gli apparecchi e le innovazioni dell’idroterapia,
e l’assistenza d’un medico specialista, vi chiamano la
più eletta compagnia, che anche rinnovandosi, non
perde mai di suo valore.
</p>

<p>
Da qui si può muovere a stupende escursioni, oltre
che sul lago, anche per la Valsássina, sul Moncodine
<span class="pagenum" id="Page_234">[234]</span>
e sulla Grigna. La vegetazione che circonda Regoledo
è bella e perfino lussureggiante, le acque son copiose,
deliziosi i prospetti, l’aria pura ed eccellente; e però
s’anco il medico non lo ordini, pellegrinate ne’ mesi
di luglio e di agosto a Regoledo e vi ci starete, sotto
tutti i riguardi, a meraviglia.
</p>

<div class="chapter">
<p><span class="pagenum" id="Page_235">[235]</span></p>

<h2 id="esc23">ESCURSIONE VENTESIMATERZA.
<span class="smaller">IL MERCATO DI LECCO.</span></h2>
</div>

<div class="blockchap">
<p>
Vassena. — Limonta. — La Pietra Luna. — Civenna. — I Marroni. — Perledo
e la Regina Teodolinda. — Lierna. — Olcio. — Villa
Pini. — Mandello. — Abbadia. — La
Gessima. — Lodovico Savelli. — Le Caviate
e la Maddalena. — La strada militare. — Onno. — Parè. — Lecco. — Il
Maglio. — Acquate e Pescarenico. — Il Galeotto. — Il Mercato di
Lecco. — Le <i>robiole</i>. — Gli alberghi del <i>Leon d’Oro</i> e della <i>Croce di
Malta</i>.
</p>
</div>

<p>
Noi coglieremo un bel giorno di sabato del mese
d’ottobre per imbarcarci mattinieri sul piroscafo, che
partito da Como, non va già, come d’ordinario, a Colico,
ma a Lecco, perchè a chi villeggia lungo il Lario,
come a chi villeggia nella Brianza superiore, il mercato
che si fa a quella piccola ma leggiadra città, è
una delle imperscrittibili mete alle eleganti escursioni.
</p>

<p>
Noi abbiamo già dimezzato il cammino, ritrovandoci
già oltre la punta di Bellagio, ed entrati in quel ramo
del lago che appunto s’incammina a Lecco.
</p>

<p>
E prima di scostarci da queste sponde, dopo la Sfondrata,
oltre quel gruppo di povere case che si intitola
Vassena, il romanzo di Grossi, che tutti abbiamo letto,
ci suggerisce d’occuparci di Limonta, “terricciuola, — è
<span class="pagenum" id="Page_236">[236]</span>
scritto nel Marco Visconti — pressochè ascosa fra i
castani al guardo di chi, spiccatosi dalla punta di Bellagio
per navigare verso Lecco, la cerca a mezza costa
in faccia a Lierna. Cominciando dall’ottavo secolo fino
agli ultimi tempi che fur tolti i feudi in Lombardia,
essa fu soggetta al monastero di Sant’Ambrogio di Milano,
e l’abate, fra gli altri titoli, aveva quello di conte
di Limonta e di Civenna, terra più in alto, al lembo
della Valassina.„ I geologi e gli archeologi ricordano
sovrastante a Limonta un masso del volume di circa
cinquanta metri cubi, che sembrerebbe rovinare ad
ogni più lieve scossa, ma che è sorretto invece da tre
pietre della medesima natura. Su questo trovante si
leggono scolpite le lettere:
</p>

<p class="center">
P. L. D. B.
</p>

<p>
che il chiarissimo archeologo cavaliere Bernardino
Biondelli, interpretò per <i>Pietra Luna di Bellagio</i>. Infatti
si denomina <i>Pietra Luna</i> un tale trovante e lo si
pretende una reliquia del culto celtico, come qui dal
linguaggio celtico si hanno più vestigia in molti nomi
di paesi e monti, come Grianta e Grosgalli. Completerò
le notizie intorno a questa minima terra, ricordando le
cave di gesso che son proprio a lido, e quelle di marmo
nero sul fianco del monte; onde gli scoppi delle mine
destano frequentemente gli echi di quest’ultimo contrafforto
delle Alpi; e per coloro che sono alquanto più
epicurei, ricordando che il luogo è celebre pe’ suoi saporiti
marroni. Anche la vicina terra di Civenna divide
una tale gustosa particolarità, che un giorno era tutto
a profitto dei detti monaci di Sant’Ambrogio. Qual
<span class="pagenum" id="Page_237">[237]</span>
gaudente non si sarebbe fatto monaco allora? Le più
belle ville, le leccornie migliori, privilegi d’ogni sorta,
immunità, tutto era per essi.
</p>

<p>
La citazione del Grossi rammenta Lierna che sta in
faccia a Limonta, ed è paese su’ cui greppi soprastanti
si fanno vini che dicono buoni per chi patisce di gotta
e di calcoli, mali oramai resi troppo comuni.
</p>

<p>
Più in alto è Perledo, da dove si ha una magnifica
vista. Lassù, dicesi dalla tradizione che la Regina Teodolinda — la
quale in tutta questa parte di Lombardia
si ha tutti i momenti e per tutte le occasioni alla
mano —, dopo d’avere abdicato in favore del figlio
Adaloaldo, s’avesse a ritirare per ivi passare nella
quiete i vecchi giorni<a class="tag" id="tag27" href="#note27">[27]</a>.
</p>

<p>
Su questa riva orientale, dopo Lierna, si incontra
Olcio, ove si scava pure marmo nero, del quale parte
va alla fabbrica del duomo di Como; quindi si arriva
a Mandello, grosso paese, dove il palazzo Airoldi, ora
Pini, contavasi fra i più suntuosi del lago.
</p>

<p>
Oltre Mandello è l’Abbadia, così chiamata per una
antica badia che fu prima de’ Benedettini, e quindi
de’ Servi di Maria, e vi son case di villeggiatura. Più
avanti, verso Lecco, è la Gessima, luogo brullo e sassoso,
che trae forse il suo nome dalla roccia propria a far
gesso, e va ricordato da Paolo Giovio pel fatto miserando
intervenuto a Lodovico Savelli, che, essendosi
inerpicato per questa scogliera, scivolatogli il piè, e giù
<span class="pagenum" id="Page_238">[238]</span>
rovinando, potè nella caduta avvinghiarsi ad un ramo
sporgente e colà vi stette, colla forza dell’istinto che
ognuno ha della propria conservazione, per ben cinque
ore; finchè, più non potendovisi sostenere e mancategli
le forze, stremate vieppiù dalla sferza del sole, malgrado
che que’ terrieri, inorriditi spettatori di quella
scena, gli avessero disposto sotto letti di felci, di strame
e di materassi, giù lasciandosi andare, prima di toccar
ferra s’era già reso cadavere. — Seguono le Caviate e
poi la Maddalena, casali ultimi che rompono l’uniformità
della strada militare, la quale da Lecco dirigesi
a Colico e che corre tra il lago e la montagna brulla,
cui di tratto in tratto ha squarciate, per aprirsi il
varco, le pendici.
</p>

<p>
Sull’opposta riva, rimpetto a Mandello, sorge il paesello di Onno, dove a notte le ardenti fornaci ti dicono
che vi si produce calce; poscia Parè, sovra cui spuntano
que’ picchi che si chiamano i <i>Corni di Canzo</i>, perchè
dall’opposto versante sogguardano la grossa borgata
di Canzo, e che stando sui bastioni di Milano, in una
limpida giornata, si veggono a incitamento de’ molti che
vi traggono a passare alle lietissime falde le autunnali
vacanze.
</p>

<p>
Ma ritraversiamo lo sguardo: Lecco c’è in faccia;
la campanella del piroscafo ci annunzia che ci accostiamo
al lido.
</p>

<p>
Entrati in questo bel bacino tutto recinto di monti,
non è possibile non ripetere mentalmente il saluto a
questi luoghi, che leggemmo nel capitolo VIII dei <i>Promessi
Sposi</i>: “Addio, montagne sorgenti dalle acque
ed erette al cielo; cime ineguali, note a chi è cresciuto
<span class="pagenum" id="Page_239">[239]</span>
tra voi, e impresse nella sua mente non meno che lo
sia l’aspetto de’ suoi più famigliari; torrenti, de’ quali
egli distingue lo scroscio come il suono delle voci domestiche; ville sparse e biancheggianti sul pendio, come
branco di pecore pascenti; addio!„
</p>

<p>
Con questa soave reminiscenza di Manzoni vi ho invitato a guardare tutto l’ameno territorio, che sembra,
pei tanti paesi che si succedono senza interruzione, una
sola città, fin su a Laorca, da dove per un risvolto di
via si entra nella Valsássina.
</p>

<p>
Ma che è codesto cupo e cadenzato rumore — potrà
chiedere il lettore che mai non fu a Lecco — che s’intende lontano? — Gli risponderò coi superbi versi di
Foscolo, che fu in questi luoghi ad ispirarsi, e ch’io
spicco al <i>Carme delle Grazie</i>, e il quale tutto spira
attica fragranza e venustà:
</p>

<div class="poem"><div class="stanza">
<p class="i01">Come quando più gajo Euro provóca</p>
<p class="i01">Sull’alba il queto Lario e a quel sussurro</p>
<p class="i01">Canta il nocchiero, allegransi i propinqui</p>
<p class="i01">Lïuti e molle il flauto si duole</p>
<p class="i01">D’innamorati giovani e di ninfe</p>
<p class="i01">Sulle gondole erranti; e dalla sponda</p>
<p class="i01">Risponde il pastorel colla sua piva.</p>
<p class="i01">Per entro i colli rintronano i corni</p>
<p class="i01">Terror del capriol, mentre in cadenza</p>
<p class="i01">Di Lecco il maglio, domator del bronzo,</p>
<p class="i01">Fuma dagli antri ardenti; stupefatto</p>
<p class="i01">Pende le reti il pescatore, ed ode.</p>
</div></div>

<p>
È dunque il maglio delle officine di ferro di Castello
e San Giovanni, il cui martellare mi svegliava nel religioso
efebeo a’ giorni della mia adolescenza.
</p>

<p>
<span class="pagenum" id="Page_240">[240]</span>
</p>

<p>
È, fra tutti i paesi che vedete sparpagliati in questo
bel pendio fiancheggiato dal monte di San Martino e
dal Resegone, che stanno Acquate all’insù, a lido
Pescarenico, ove seguirono tante interessanti scene
del romanzo del sommo nostro Manzoni, fatto così popolare
che non v’abbia persona che, giungendo a
Lecco, non s’informi d’ogni luogo in quel libro mentovato.
E così pure domanda ognuno dove sia il <i>Galeotto</i>,
bella palazzina dove il Manzoni appunto dimorò
tanto tempo quando attendeva a scrivere questa sua
opera d’oro, e che sta a mano destra di Lecco, a poco
più d’un quarto di miglia.
</p>

<p>
Ma via, scendiamo dal battello che è approdato,
tocchiamo la terra che ha tenuto parola al vaticinio
di questo illustre scrittore, affrettandosi a diventare
città; e la è infatti per attività di commerci, se non
per ampiezza, e mettiamoci nel mercato, che già ferve
da più ore.
</p>

<p>
Gentili signore e molte nostre cittadine conoscenze
lo percorrono su e giù. A che mai son venuti? Quale
attrattiva li ha chiamati? Non è già la brama di ammirarne
le derrate e le merci esposte; chi mai ad esse
ha pensato? Per quanto siano peregrine le <i>robiole</i> o
cacini di Introbbio, che Valsássina vi spedisce, non son
esse di certo per cui sono accorse. Ma per che dunque?
La voga. È detto che il mercato di Lecco sia una gran
cosa, massime a’ sabati d’ottobre, e ognun vi corre che
stia in villa, o lungo il lago, o nel vicino Pian d’Erba,
o nella restante Brianza superiore. Gli è che ognuno
serve di spettacolo all’altro: giugne una carrozza, ne
giugne un’altra; gli uni attendono a vederne scendere
<span class="pagenum" id="Page_241">[241]</span>
gli altri; son persone che si conoscono, che si salutano,
che si stringono la mano, si baciano, si scambiano notizie
e complimenti; poi a braccetto si passeggia a
veder altri, poi si parla e si sparla di tutto; si ingombra
il caffè; si impegna a fermarsi per la sera al teatro,
che per consueto ha in autunno buona compagnia
di canto; poi, se sì, si va all’albergo, il <i>Leon d’Oro</i> o
la <i>Croce di Malta</i>, forniti d’ogni comodità; se no, dopo
un pajo d’ore, chi rimonta in carrozza, chi riascende
il vapore; gli uni vanno di qua, gli altri di là, tutti
ritornano alle loro ville a diffondere alla loro volta le
notizie e i pettegolezzi uditi, e a domandarsi spesso:
ma infine, che cosa v’era a Lecco? Perchè vi ci si
va? — e malgrado che la risposta che ognuno si dà a
sè stesso non contenga grande costrutto, pure il sabato
successivo vi si ritorna. Andatevi dunque anche
voi, o miei cortesi lettori.
</p>

<div class="chapter">
<p><span class="pagenum" id="Page_243">[243]</span></p>

<h2 id="esc24">ESCURSIONE VENTESIMAQUARTA.
<span class="smaller">VALMADRERA.</span></h2>
</div>

<div class="blockchap">
<p>
Malgrate. — Gli etimologisti. — Casa Agudio e i suoi ospiti illustri. — La
chiesa parrocchiale e il pittore Cornienti. — Valmadrera. — La Chiesa. — Il
trovante utilizzato. — Le Cappelle della <i>Via Crucis</i>. — La villa
del signor Egidio Gavazzi. — La villa dei signor Pietro Gavazzi.
</p>
</div>

<p>
Essendomi proposto di condurre il mio lettore dal
lago di Como al Pian d’Erba, dopo il mercato di Lecco
non l’obbligherò a rifar la via del lago; ma traversatolo
in carrozza sul bel ponte di sotto il quale esce l’Adda,
volgiam verso Malgrate che fronteggia Lecco, dove
sono belle ville, e il colle o promontorio che si spinge
nel lago, il qual si mostra tutto verdeggiante pei giardini
che vi si adagiano. Sul vertice di esso si signoreggia
tutto il vaghissimo territorio; e presso vi sono
sparse altre case signorili e ville, e il tenere de’ Fate-bene-fratelli
di Milano, che qui, come a Valmadrera,
vi ereditarono dai Mandelli.
</p>

<p>
Sempre quegli eterni etimologisti pretendono far
credere che Grato si chiamasse prima questa terra,
ma che per una immane strage che vi fecero i Comaschi
<span class="pagenum" id="Page_244">[244]</span>
nel 1126, mutasse in quello di Malgrate il nome;
non altrimenti, per l’opposto, era accaduto a Malevento
ne’ primi tempi della romana repubblica che una
fortunata battaglia facesse alla città cangiare il nome
in Benevento, che serba tuttavia.
</p>

<p>
In Malgrate han casa gli Agudio, ed era in essa che
Giuseppe Parini, ospite del canonico Candido Agudio,
scriveva gran parte del suo poema <i>Il Giorno</i>. Anche
il poeta vernacolo Balestrieri, vi fu ospite festeggiato e
vi conduceva la traduzione in versi milanesi della <i>Gerusalemme</i>
del Tasso; nè certo vi sarà rimasta muta
la musa del fecondissimo abate Passeroni, che pur vi
conveniva.
</p>

<p>
Nella chiesa parrocchiale, che sta nella parte più
alta del paese, cerchiamovi i due bei dipinti di Cherubino
Cornienti, rappresentanti l’Annunciazione della
Vergine e la Natività, e vedendoli, si sente maggiore il
rammarico che sì giovane ne sia stato il loro autore
rapito da morte.
</p>

<p>
Lasciato Malgrate, poco avanti si vede a man destra,
ed adagiata sulle pendici boscose del monte, Valmadrera.
È un grosso borgo industrioso per fiorenti
setificî, massime quello de’ fratelli Gavazzi, e per ottima
calce che vi si cava; e l’attenzione e curiosità vi
son deste per una bella chiesa, sacra a Sant’Antonio,
architettata nel 1814 da Simone Cantoni, con modificazioni
dell’ingegnere Bovara di Lecco, e nella quale
sono affreschi pregevolissimi di Luigi Sabatelli da Firenze,
che vi dipinse la visione dell’Apocalisse, ed un
quadro antico del Lomazzo; un Cristo e Sant’Antonio,
scolture di B. Cacciatori; e per le magnifiche villeggiature
<span class="pagenum" id="Page_245">[245]</span>
del signor Egidio e del signor Pietro Gavazzi,
a non dir di qualche altra del pari interessante. Nè
van dimenticate le cappelle della <i>Via Crucis</i>, di cui
due condotte pure a buon fresco dall’egregio pittore
Vitale Sala da Cernusco Lombardone, che in queste
parti lasciò altre memorie del suo vigoroso pennello.
</p>

<p>
Nella chiesa, oltre i suddetti affreschi del Sabatelli,
merita essere ricordato che le quattro colonne di granito,
del diametro ciascuna di metri due e mezzo e dell’altezza
di metri ventisette, che sorreggono il cornicione
e la vôlta a mo’ di cupola o lucernario, si sono
tratte da un trovante ch’era sul monte di Valmadrera,
a 1200 piedi sul livello del lago, che equivale a 1854
su quello del mare.
</p>

<p>
Nella villa dei signori fratelli Gavazzi poi molte altre
ragioni vi sono di curioso interesse.
</p>

<p>
A parte la bella posizione sua, che dovette indubbiamente
costare assai al suo proprietario, per superare
le difficoltà della roccia e l’ineguaglianza del terreno;
tanto la casa, o grandioso palazzo che dir si dovrebbe,
quanto il giardino, sono d’una vaghezza incomparabile.
E siccome non tutto boscoso è il monte che serve di
sfondo, ma v’è anche molta scogliera nuda; così tutta
questa delizia si direbbe suscitata dalla magica bacchetta
d’una benefica fata, e il vario genere vi crea il
più grazioso contrasto.
</p>

<p>
L’arte addita nell’unito oratorio, che è una rotonda
d’ordine corintio, un monumento eretto alla memoria
di Giuseppe Maria Gavazzi, lodevole opera di Benedetto
Cacciatori, e un quadro pure lodevolissimo di
Giuseppe Sabatelli.
</p>

<p>
<span class="pagenum" id="Page_246">[246]</span>
</p>

<p>
Nel giardino è un bel laghetto, perocchè l’acqua vi
accresca vita e bellezza: vi sono profonde e spaziose
grotte, chioschi eleganti e capanne da pastore, macchie
d’alberelli, sabbiosi sentieri, tappeti erbosi, piante peregrine
e fiori; tutto insomma disposto con meravigliosa
sagacità e buon gusto.
</p>

<p>
Presso alla sala da pranzo e da essa, mediante
un’acconcia vetriata, si vede il giardino detto d’inverno,
dove sono adunate piante e fiori, che sappiano anche
nella stagione inclemente fare di sè bella mostra. Abbandono
il pensiero di venir passando in rassegna le
varie peregrine vegetazioni per tema di voler parere
botanico, non lo essendo. Noto per altro e le stufe opportunamente
erette a grandi vetriate col sistema dell’ingegnere
Balzaretti, che nel giardinaggio è veramente
maestro, e la bella fontana.
</p>

<p>
Se, in una parola, il lettore vorrà veramente pellegrinare
a Valmadrera, pria d’entrare al vicino Pian
d’Erba, vedrà che la villa dei signori fratelli Gavazzi
sorpasserà di molto quell’aspettazione che le mie povere
e disadorne parole gli avranno per avventura
ispirata.
</p>

<p>
Non si diparta allora da quella borgata senza visitare anche l’altra villa del signor Pietro Gavazzi. Dal
suo belvedere, che domina il grazioso palazzo, gli
verrà dato di ammirare un leggiadrissimo panorama,
di genere affatto diverso da quelli che, dai culmini
che già abbiamo insieme ascesi, ci accadde di vedere
spiegati avanti di noi.
</p>

<div class="chapter">
<p><span class="pagenum" id="Page_247">[247]</span></p>

<h2 id="esc25">ESCURSIONE VENTESIMAQUINTA.
<span class="smaller">IL MONTE BARO.</span></h2>
</div>

<div class="blockchap">
<p>
Bartesate, Villavergano, Figina. — La casa degli Umiliati. — Ello. — Ville
Prinetti, Annoni, De’ Vecchi. — La villa Paolina. — La Bellavista
del signor Cereda. — Galbiate. — Palazzi Brioschi e Ballabio. — La
villa Sanchioli e l’eco polisillabo. — Case Curti e Riva. — La chiesa dì
S. Michele. — La lapide di piazza. — Il Monte Baro. — Fiabe
archeologiche. — L’effigie
immobile. — La Rôcca di Re Desiderio. — La fanciulla
nel pozzo. — Il Monte delle Crocette.
</p>
</div>

<p>
Essere in questi dintorni, sentirsi di buona gamba
e volontà di veder cose nuove e provar grate emozioni,
e non ascendere a Monte Baro, è pressochè impossibile.
Pellegriniamovi noi pure, amico lettore, più fortunati
se avremo con noi, e meglio ancora se ci saranno
compagne le signore, perchè allora più lieta,
svariata e simpatica ci parrà la gita.
</p>

<p>
Eleggiamo la via di Galbiate, che tornerà men faticosa.
E tuttavia questo bel paese è sul ciglio del
monte; ma appunto per questo sarà più divertente
l’escursione nostra.
</p>

<p>
Mano mano che si ascende, l’orizzonte si allarga. Il
ridentissimo bacino dell’antico Éupili si distende innanzi
a noi. È dall’alto che terrem conto di tutto; intanto le terre che su questo monte, o piuttosto collina
<span class="pagenum" id="Page_248">[248]</span>
si veggono, sono Bartesate e Villavergano; più sopra
Figina, ove si vede una casa che apparteneva agli Umiliati,
e quindi Ello, che conta diverse villeggiature
amenissime de’ Prinetti, dell’Annoni, del signor Pasquale
de’ Vecchi, la villa Paolina, fabbricata dal general
Pino, e quella dei Riva, che ha un giardino da
cui si vede da una parte l’Adda e dall’altra il Pian
d’Erba, e sovratutto quella che già fu del signor Bonomi
ed ora è passata all’ingegnere Cereda, che per
me ha la più simpatica postura della Brianza, come
quella che sorga sulla parte più alta e libera del paese
e domini tutto un meraviglioso orizzonte di monti e
di colli, di laghi, di paesi. L’han detta <i>La Bellavista</i>;
ma siccome è un nome affibbiato troppo comunemente
tra noi a qualunque luogo che appena abbia una
spanna di prospetto o di sfondo, così non rende tutto
l’incanto che realmente possiede. Ben architettato e
comodo ne è il palazzo, e stupendamente da natura
mosso e accidentato il giardino, anzi parco che le sta
intorno, ricco di boschetti e rarità botaniche; insomma
un vero Eden.
</p>

<p>
Giunti a Galbiate, ci accorgiamo come questo colle
separi la valle dell’Adda da quella dell’Éupili; perocchè
dall’opposto versante veggasi appunto quel fiume,
che uscito tale di sotto del ponte di Lecco, rasenta
Olginate e va giù a Brivio. Il duplice orizzonte è pertanto
un pregio di poche località; godiamolo nel mentre
raccogliamo il vigore per compiere la gita montana
che abbiamo intrapresa. Guardando giù per la parte
donde siamo venuti, vediamo tutta una serie di laghetti:
quel d’Oggionno e quel d’Annone, che ne è
<span class="pagenum" id="Page_249">[249]</span>
appena diviso da una lingua di terra che chiaman
Isella; quindi quel di Pusiano, poscia a mano manca
quel più piccolo di Alserio. Senza molto dubitare si
può essere indotti a credere che un dì fossero tutti
uniti in un sol lago, che Plinio denomina l’Éupili, e
dal quale esce il Lambro, ch’egli chiama il <i>Flumen
frigidum</i>, fiume freddo, che ha le proprie scaturigini
tra le montagne della Vallassina.
</p>

<p>
In Galbiate poi, passando innanzi a bellissime case e
palazzi, si è tratti a chiedere a chi appartengano: e si
sa che sono proprietarî i Brioschi d’un palazzo, che sta
sulla piazza della chiesa, con magnifiche sale ed ampie
cantine, e che già fu del barone Pietro Custodi, il continuatore
della <i>Storia di Milano</i> di P. Verri e il dotto
economista; d’altro i Ballabio, con magnifico giardino
verso Oggionno, e dove si incominciarono scene dolorose
di domestico dramma, nel quale era catastrofe
l’affogamento d’un bambino e scena ultima la Corte
delle Assise di Milano per lo snaturato suo padre;
quindi la villa Sanchioli, dove esiste un eco polisillabo,
che ripete persino un intero endecasillabo, e le case
de’ Curti e dei Riva.
</p>

<p>
Se accadrà al lettore di tornare altra volta in Galbiate,
perchè oggi siam diretti a Monte Baro, girando
intorno al colle verso la parte della valle dell’Adda,
non lasci di visitare la chiesa di San Michele che sta
sul pendio verso Lecco. La sua fondazione è attribuita
a Desiderio, l’ultimo re longobardo, e vi godrà di altro
nuovo orizzonte, perchè si vedrà in faccia tutto il territorio
di Lecco e il corso serpeggiante dell’Adda.
</p>

<p>
Prima di lasciare Galbiate, decifriamo la lapide che
si vede sulla piazza della chiesa.
</p>

<p>
<span class="pagenum" id="Page_250">[250]</span>
</p>

<p>
Essa suona così:
</p>

<p class="center">
Libertas<br />
Quæ toto non bene venditur auro<br />
Labore lite prætio parta<br />
Galbiatensi viciniæ ac finitimis oppidis<br />
Regia concessione firmata tandem arrisit<br />
Felix dies XVII junii anni MDCLXXI.<br />
Que infeudationis ac omnis inferioris judicii<br />
excusso onere<br />
Populus hic sub potentiss. regis Hispaniarum<br />
Vicaria potestate nempe mediolanensis Senatus<br />
Se immediate redegit.<br />
Tantæ exemptionis memoriæ<br />
Quam Francisci Georgii Ottolini<br />
Regiæ ducalis Cameræ notarii<br />
Autentica scripta privatim asservant<br />
Hujus lapidis retentivæ custodiæ<br />
Publice resignantur<br />
Die XVIII septembris anno MDCLXXI<a class="tag" id="tag28" href="#note28">[28]</a>.
</p>

<p>
Così impariamo che Galbiate, ch’era una volta dipendenza
del feudatario della Pieve d’Oggionno, ebbe
a comperare a’ 17 giugno 1671 la propria emancipazione.
</p>

<p>
<span class="pagenum" id="Page_251">[251]</span>
</p>

<p>
Ora ripigliamo la strada pel monte Baro. Essa è
montuosa, ma non aspra, e presto vi si arriva.
</p>

<p>
Figuratevi quanto s’esercitasse l’erudizione intorno
a questo monte! S’è detto prima che su questa sua
vetta, dove noi ci troviamo adesso, vi fosse nientemeno
che una città e che questa si denominasse Bara, i cui
abitanti andassero poi a fondare Bergamo. Gli è tutto
un sogno codesto, chè nulla rimase che dia presa soltanto
ad argomentare che qualche fondamento avesse
di verità, dove s’eccettui il nome del monte. Ma pure i
barbassori che misero innanzi tal fiaba, sono nientemeno
che Plinio il Vecchio, il quale per altro ciò afferma
sulla fede di un vecchio autore, che dice essere
Catone. E a Bara e da’ suoi abitatori si vuole discesa
tutta la famiglia briantea.
</p>

<p>
Non so poi davvero di qual ragione possa valere a
rafforzare questa pretesa la tradizione di quella vecchia
e rozza effigie che si venerava quassù, e che essendosi
tentata da’ divoti di rimovere, onde porla in
luogo più dicevole ed accessibile, non solo non vi riuscirono,
ma rimasero colpiti da cecità. Ciò riferirebbesi
ad êra cristiana. Quella effigie fu rivolta a culto cristiano,
e quei di Galbiate vi eressero anzi una chiesa,
nel 1480, che poi ebbero i Francescani, i quali vi studiarono
la riforma del loro ordine, e vi stettero finchè
Giuseppe II, nel 1810, volle sbarazzarsi di frati e di
conventi.
</p>

<p>
Qui sul monte vuolsi ancora che re Desiderio vi
avesse una rôcca; e qui davanti alla chiesa, non fan più
di quattr’anni, che in quel pozzo che vi si vede, precipitasse
un’inconscia fanciulla, credendo riparare entro
<span class="pagenum" id="Page_252">[252]</span>
il recinto di muro dalla furia d’una buféra. Dicono vi
rimanesse inavvertita ben sette giorni, a capo de’ quali,
venuti per cagion d’una festa gli apparatori e udendo
ascendere da quella profondità un gemito, calati dentro
vi rinvenissero viva ancora, sebbene intirizzita, la
poveretta che sopravisse con meraviglia di tutti.
</p>

<p>
La vista da questa altura è maravigliosa, più che
per la sua estensione — perchè da oriente è arrestata
dalle vette de’ monti che le stanno in faccia, — per la
sua vaghezza. Le digradanti colline che le stan sotto,
i laghi che sembrano gli bacino i piedi, quel di Lecco
e l’Adda da una parte, e quei di Oggionno e d’Annone
dall’altra; gli altri leggiadri bacini, la miriade di paeselli
e di casali disseminati per la valle dell’Adda e
dell’Éupili, prestano allo sguardo uno di que’ panorami
che a parole mal si sanno descrivere.
</p>

<p>
Una bella selva di faggi sussiste ancora, entro cui i
buoni Francescani s’erano aperta un’incantevole via,
che se serviva di delizioso passeggio a que’ frati, or
vale a riposo di chi pellegrina a questa vetta.
</p>

<p>
Più su si sale al cocuzzolo del monte, dove furono
infisse nel suolo tre crocette, che si veggono stando al
basso della valle e che a quel più alto vertice fan dare
il nome di Monte delle Crocette. Ivi naturalmente si
allarga ancor più l’orizzonte e spazia vieppiù la vista.
</p>

<p>
Ma l’ora si è fatta alta, e la salita, l’aria sottile del
monte ci hanno reso acuto l’appetito; mano alle provvigioni.
Non dimentichi il lettore la purissima linfa
del monte, e con Properzio gridi a chi lo serve:
</p>

<div class="poem"><div class="stanza">
<p class="i01"><i>Et puris manibus sumite fontis aquam.</i></p>
</div></div>

<div class="chapter">
<p><span class="pagenum" id="Page_253">[253]</span></p>

<h2 id="esc26">ESCURSIONE VENTESIMASESTA.
<span class="smaller">LA VALLE DELL’ORO.</span></h2>
</div>

<div class="blockchap">
<p>
Corni di Canzo. — Civate. — Il monastero benedettino. — Il re Desiderio
e Adelchi. — La tradizione del miracolo. — La Valle dell’Oro. — Barzaguta. — La
cascata.
</p>
</div>

<p>
Come già notai in una precedente escursione, anche
dai bastioni orientali della nostra Milano, fra quella
lunga fila di montagne di cerulea lontananza che contermina
l’orizzonte, si distingue quel monte che elevandosi
in due acute punte, vien detto dei <i>Corni di
Canzo</i>, dal bel paese che loro dà il nome, e che divide
la Brianza dalla Vallassina. Era ad essi che Giovanni
Torti, il poeta della <i>Torre di Capua</i> e dei versi che
Manzoni additava come <i>pochi ma valenti</i>, faceva cenno
in questi:
</p>

<div class="poem"><div class="stanza">
<p class="i01">O selvose montagne, o gioghi erbosi,</p>
<p class="i01">O di lontan sovreminenti al verde</p>
<p class="i01">Cornuti massi, o dolce aere vitale...</p>
</div></div>

<p>
Come appendice di questo monte, si protende un bel
declivio che vien morendo in riva al lago di Annone.
Su questo allegro pendío si posa il villaggio di Civate,
<span class="pagenum" id="Page_254">[254]</span>
o Clivate, come appellavasi in addietro, derivando la
propria denominazione dalla sua stessa postura.
</p>

<p>
Fu già Civate una grossa terra, che v’ha chi pretende
perfino essere stata una piccola città, argomentando
da alcune vicinanze, come <i>Borneu</i>, che vorrebbe dire
Borgo nuovo, Castello o Castelnovo e la Selva di
Diana. Certo in tempi meno rimoti fu signoria degli
Abbati Commendatori del monastero benedettino de’
SS. Pietro e Calocero, il quale sorge a mezzo del monte
che sovraggiudica il paese stesso, e la storia e la tradizione
hanno lasciato e all’eremo ed alla chiesa tutto
ancora quell’interesse che pur l’avevano allorquando
l’abbazia era nel pieno suo fiore.
</p>

<p>
Per chi amasse conoscere per filo e per segno della
origine del cenobio e della chiesa, degli scrittori che
ne han parlato, fra’ quali Tristano Calco ed il Fiamma,
Bernardino Corio e Ripamonti, per non dire dei
tanti altri, farà bene a consultare le <i>Memorie storiche</i>
che pubblicava l’abate Longoni<a class="tag" id="tag29" href="#note29">[29]</a>.
</p>

<p>
Tutti i cronisti, scrive codesto autore, citando il
Corio, concordano quindi nell’affermare che Desiderio,
l’ultimo re longobardo, innalzasse la chiesa di S. Pietro
per compiere il voto per la guarigione del figlio
Adalgisio od Adelchi, come lo chiama il Manzoni. Desiderio
amava oltremodo questo suo figlio, che viene
dipinto da Paolo il Diacono, da Varnefrido e da Manzoni
<span class="pagenum" id="Page_255">[255]</span>
stesso come duce valoroso; e lo avea in tanta considerazione,
da chiamarlo a parte del regno, dividendo
con esso lui gli onori ed il peso della corona.
</p>

<p>
Il Corio narra come Desiderio, dopo la sconfitta
avuta da Adriano a Spoleto, oppure, come meglio si
vuole, dopo la fuga e la rotta de’ Longobardi dispersi
dall’esercito franco, si ritirasse colle sue genti ne’ monti
della Brianza ad un luogo detto Montebaro, dove si
fortificasse in modo che di un monte solitario fosse divenuta
una vera città opulenta. È quindi probabilissimo,
inferisce il Longoni, che trovandosi in que’ luoghi
andasse a caccia per quei circonvicini monti, che a
quell’epoca erano per le folte selve abbondanti di selvaggina,
e che abbattutosi Algiso in qualche fiera, che
viene chiamata nelle cronache porco selvatico (cinghiale),
o fosse assalito da essa, o nell’ucciderla restasse
offeso dalle armi proprie o da quelle di altro
cacciatore di lui seguace. Forse i monaci Benedettini,
che si erano già sparsi nell’Italia e stabiliti negli eremi
i più solitari, soccorsero il giovane Algiso o Adelchi
nella sua sventura e lo curarono con affetto; per cui
re Desiderio, mosso dalla premura da essi addimostrata,
fece loro erigere una chiesa più vasta di quella di San
Benedetto, che forse già esisteva, e la dotò di beni.
</p>

<p>
Ma il Corio stesso riferiva supposizione diversa,
quella cioè che il Fiamma aveva diggià udito.
</p>

<p>
“Questo tempio fece edificare Desiderio a similitudine
della Chiesa Pontificale in Roma. Et la cagione
intervenne che, andando un dì Algisio, suo figliuolo,
con assai comitiva et gran numero di carri alla caccia
di porci (cignali) su quel monte dove è edificato il
<span class="pagenum" id="Page_256">[256]</span>
tempio, a caso ferendo un porco, di subito, per divina
volontà, divenne cieco. La qual cosa intendendo il padre
il votò a S. Pietro ad honore di cui, al figliuolo
essendo ritornato il vedere, nel monte predetto fece
edificare il memorato tempio e quello dotò di honoranti
redditi, siccome nei suoi privilegi si contiene e
per li quali si vede ancora la indulgenza che Adriano
pontefice gli concesse.„
</p>

<p>
La quale opinione dello storico milanese riceve il
suo valore dalla popolare tradizione che ancora sussiste:
perocchè i molti devoti che traggono a quella chiesa
sogliano lavare gli occhi in una fonte di acqua viva
che scaturisce presso alla stessa, e che pretendono sia
pur quella che rese la vista all’infelice Adelchi.
</p>

<p>
Ma che c’entrano, chiederà il lettore, tutte queste
leggende colla Valle dell’Oro, di cui vi siete proposto
di dire?
</p>

<p>
— C’entrano sì, o discreto lettore.
</p>

<p>
Perocchè, se visitando il Pian d’Erba, piace a te per
avventura fra le cose meglio interessanti salire a que’
venerabili avanzi dell’antico, dove tanta storia di nostra
casa si può imparare, e sarà certo fra’ tuoi migliori
partiti che ti allegrino il delizioso soggiorno, una delle
due vie che vi conduce, transita appunto per la piccola
Valle che si denomina dell’Oro; ed io, ponendoti
al giorno della pietosa tradizione che ancor ripetesi
dalla buona gente della montagna, ho pensato meglio
invaghirti a salire per l’erta scabrosa, prendendo quel
sentiero che parte da Civate, anzi che dal più agiato
viottolo che dalla Croce così detta di Pieve mette fra
dirupi e cespugli alla medesima meta.
</p>

<div class="figcenter"><a id="fill-256b"></a>
  <img src="images/ill-256b.jpg" alt="" />
<p class="caption">Valle dell’Oro.</p>
</div>

<p>
<span class="pagenum" id="Page_257">[257]</span>
</p>

<p>
L’orrido pittoresco della Valle dell’Oro è del più
bello artistico che immaginare si possa. Perchè chiamata
dell’Oro, non è presto detto, variando al proposito
le sentenze. V’ha chi attribuisce questo nome alle
molte piante d’alloro di cui tutta quanta era un tempo
disseminata; v’ha chi pensa esistesse un giorno qualche
aurifera miniera, ma di traccie non se ne riscontrano;
v’ha chi poi lo vorrebbe derivare — e potrebbe
essere probabile — dal cognome di alcuna famiglia che
là ebbe un giorno a possedere. Ma di siffatte investigazioni
non credo possa venirne utile a chichessia e
però passo oltre.
</p>

<p>
Presso al poggio, designato da quei del paese col
nome di <i>Barzaguta</i> (balza acuta), si discende verso un
torrente, le cui acque nella caduta mettono in movimento
mulini e filatoi. Poco dopo ne si para dinanzi
una magnifica cascata, quella appunto di che or ti si
offre il disegno. Il fondo di questa incantevole scena è
costituito da due altissime e smisurate roccie, e le acque,
precipitando spumeggianti e rumorose, formano
nel letto del torrente un bel bacino. Al piede di esso
l’occhio si perde in una gola oscura, attonito dapprima
per le dirupate frane e pei pensili massi che sembrano
ad ogni istante rovinare, e se mai ti piglia il talento
di ascendere al sommo della cascata, una rozza gradinata
praticata nella roccia ti agevola la salita.
</p>

<p>
Oh sì, fra tanto frastuono delle acque cadenti, e fatto
maggiore dagli echi che si ripercuotono, l’anima nostra
è compresa da un insolito sentimento fra la meraviglia
e l’orrore; gli svariati effetti di luce, le tinte ora cariche,
ora sfumanti della intera scena, e quelle ombre,
<span class="pagenum" id="Page_258">[258]</span>
che i pittori chiamerebbero <i>portate</i>, e il cupo verde
de’ cespugli, e il gruppo degli alberi, e l’enormità de’
macigni, ne ingigantiscono così quelle sensazioni che
ognun si sente quasi incatenato al luogo e mal si sa
togliersi di colà.
</p>

<p>
Il geologo poi in quest’orrido della Valle dell’Oro
studia uno dei fatti più curiosi della sua scienza; cioè
il gran banco madreporico, anzi muraglia di corallo
che si stende per tutta la Lombardia, dove mal distinto
dalla dolomia bianca e grigia che può dirsi azoica,
dove conservando le forme di polipaio.
</p>

<p>
Valle dell’Oro è pur chiamato quel povero gruppo
di capanne, al quale scorge il sentiero che percorre la
costa della rupe, e se il cammino scabroso ti ha fatto
stanco, una polla di limpida e fresc’acqua colà ritrovi
che ti ristora dall’arsura e ti fa cuore a terminare
l’aggradevole pellegrinaggio.
</p>

<div class="chapter">
<p><span class="pagenum" id="Page_259">[259]</span></p>

<h2 id="esc27">ESCURSIONE VENTESIMASETTIMA.
<span class="smaller">LA CASA DEL PARINI.</span></h2>
</div>

<div class="blockchap">
<p>
Annone. — La Squadra dei Mauri. — Suello. — Cesana e San Fermo. — Bosisio. — La
Chiesa e l’Oratorio — Casa Banfi. — Monumento ad Appiani
e Parini. — Uno stregone dei tempi antichi. — La casa del Parini. — Lapide
commemorativa. — Onta lavata.
</p>
</div>

<p>
Discendendo dall’altura di Civate, rasentati i laghi
d’Oggionno e di Annone, de’ quali il lettore s’è già
intrattenuto per averli veduti dalle vette di Galbiate
e di Monte Baro, pigliamo la via che mena a Bosisio,
chè oggi la nostra escursione è un caro pellegrinaggio
alla casa in cui nacque quell’intemerato intelletto di
Giuseppe Parini, che fu tanto lume delle italiane lettere
e che si recò a sommo di gloria il poter dire
di sè:
</p>

<div class="poem"><div class="stanza">
<p class="i12">                           Io volsi</p>
<p class="i01">L’Itale Muse a render saggi e buoni</p>
<p class="i01">I cittadini miei<a class="tag" id="tag30" href="#note30">[30]</a>.</p>
</div></div>

<p>
Vediamo da lungi Annone, che dà nome al lago, ma
che non ha importanza speciale, malgrado la bella
<span class="pagenum" id="Page_260">[260]</span>
chiesa che vi sorge su disegno del Bovara, di stile jonico.
E ad Annone dicono sia venuto il nome da uno
dei trenta duchi longobardi. Se sul Monte Baro e in
Civate la tradizione ricorda la presenza in questi luoghi
di Desiderio e di Algiso, nulla di più facile che
anche un altro duce di loro razza sia qui stato e abbia
lasciato a’ posteri memoria di sè in questo paese.
</p>

<p>
A mano destra, e addossata alla montagna, è quella
parte di territorio che si denomina ancora la <i>Squadra
dei Mauri</i>, e anche qui la tradizione spiega la denominazione,
pretendendo stabilita qui una colonia di
Mori... ma in qual tempo? Se ne tolgono d’impaccio
questi fabbricatori di storia, rispondendo: al tempo
delle invasioni, che io mal saprei definire ancora
quando fosse, ignorando davvero che i Mori facessero
mai invasioni nelle nostre parti e molto meno in queste.
Compresa in tale Squadra è Cesana o San Fermo,
come più propriamente si nomina, terra vaghissima e
ferace, e che si han più dati per ritenere che avesse
un giorno una maggiore importanza.
</p>

<p>
Poi via trascorriamo Suello, e di contro a Cesana,
pria di giungere a Pusiano, volgiamo a manca, e dopo
breve cammino, girando pur alquanto intorno al lago
di Pusiano, salutiamo Bosisio.
</p>

<p>
Un dì, e non è molto, era poverissima terra; ora il
comune è de’ più ricchi, grazie alle torbiere che si trovano
sul suo, e che gli fruttarono e fruttano tuttavia
una ingente moneta. Ogni fuoco di questo paese ha
diritto ad una parte di torba; nè avviene qui ciò che
altrove di queste parti si lamenta, che cioè i nullatenenti
e i vagabondi si caccino nell’altrui per i boschi
<span class="pagenum" id="Page_261">[261]</span>
a far legna. E sovrabbonda in tanta quantità la torba,
che ne può esser venduta con larghissimo ed annual
beneficio.
</p>

<p>
Tuttavia, malgrado l’antica povertà, non era l’arte
nome affatto straniero in Bosisio, se nella sua chiesa
parrocchiale ti veniva mostrata come preziosità una
tavola dipinta da Gaudenzio Ferrari, una tela di quel
più recente ma esimio artista Vitale Sala, di cui vedemmo
già a Valmadrera due freschi, ed un’altra del
Narducci nell’Oratorio di casa Appiani, architettato dal
valente Moraglia, dove era un bellissimo quadro del
sullodato Vitale Sala, rappresentante l’Annunciazione
di Maria Vergine; e finalmente nella casa del signor
Banfi, dove io fui l’ospite benvenuto nel 1845, si trovava
che il colto proprietario aveva nel suo grazioso
giardino, che digradava al lago di Pusiano, eretto monumento
a due illustri che da Bosisio eran partiti a far
parlar alto di sè stessi il mondo; ad Andrea Appiani,
giustamente chiamato il <i>Pittor delle Grazie</i>, ed a Giuseppe
Parini. E siffatta reverenza dimostrava il Banfi
quando non s’era per anco da alcuno pensato a mettere
pure una pietra commemorativa là dove l’illustre
Poeta era nato ed aveva abitato; e su di quel monumento
scolpiva i versi di lui, ne’ quali entrambi sono
così rammentati, e son questi:
</p>

<div class="poem"><div class="stanza">
<p class="i01">Te di stirpe gentile</p>
<p class="i02">  E me di casa popolar, cred’io,</p>
<p class="i02">  Dall’Éupili natio,</p>
<p class="i02">  Come fortuna variò di stile,</p>
<p class="i02">  Guidaron gli avi nostri</p>
<p class="i02">  De la città fra i clamorosi chiostri.</p>
<p class="i01"><span class="pagenum" id="Page_262">[262]</span></p>
<p class="i01">E noi dall’onde pure,</p>
<p class="i02">  Dal chiaro cielo e da quell’aere vivo</p>
<p class="i02">  Seme portammo attivo</p>
<p class="i02">  Pronto a lavarne da le genti oscure,</p>
<p class="i02">  Tu Appiani col pennello,</p>
<p class="i02">  Ed io col plettro seguitando il bello<a class="tag" id="tag31" href="#note31">[31]</a>.</p>
</div></div>

<p>
Dirò di più a chiarire la noncuranza. In quell’occasione
mi rammento che, visitato per la prima volta il
Pian d’Erba, all’incantevole vista de’ suoi facili colli,
de’ suoi ridenti paesi, de’ tranquilli suoi laghi, m’erano
venuti spontanei sul labbro i versi del cantore del
<i>Giorno</i>, della satira mordace e potente, ma elegante e
in guanti gialli, che così questi suoi luoghi salutava,
quando, stomacato della vita politica e cittadina, faceva
ad essi ritorno:
</p>

<div class="poem"><div class="stanza">
<p class="i01">Colli beati e placidi</p>
<p class="i02">  Che il vago Éupili mio</p>
<p class="i02">  Cingete con dolcissimo</p>
<p class="i02">  Insensibil pendio,</p>
<p class="i02">  Dal bel rapir mi sento</p>
<p class="i02">  Che natura vi diè,</p>
<p class="i02">  Ed esule contento</p>
<p class="i02">  A voi rivolgo il piè<a class="tag" id="tag32" href="#note32">[32]</a>.</p>
</div></div>

<p>
E allora, trovandomi a Bosisio, andai percorrendo
tutto il paese, cercando quale delle umili casette che lo
costituivano sarebbe stata quella in cui schiuso aveva
gli occhi alla vita il grande poeta; e come che nessuna
<span class="pagenum" id="Page_263">[263]</span>
mi paresse tale da invitarmi a chiedere se quella fosse,
una comare, cui finalmente mi rivolsi perchè il mio
desiderio facesse pago, incominciò a sbarrarmi gli occhi
in faccia, maravigliata dallo intendere il nome di
Parini; poi, quasi vergognando ch’io, straniero, fossi
di lei più esperto del paese, come se raccogliesse in
quel punto tutte le sue memorie, finì col dirmi sbadatamente:
</p>

<p>
— Sì, sì; era uno stregone dei tempi antichi.
</p>

<p>
Quindi, crollando il capo, mi significò che di più non
avrebbe saputo aggiungervi, e molto meno dove fosse
la casa de’ suoi padri.
</p>

<p>
Povero Parini! Uno stregone!
</p>

<div class="figcenter"><a id="fill-262b"></a>
  <img src="images/ill-262b.jpg" alt="" />
<p class="caption">Casa del Parini.</p>
</div>

<p>
Pure la natale casetta scoprii finalmente a furia
d’inchieste e d’induzioni; nè presi errore, da che due
anni dopo, quando il sentimento della italiana rigenerazione
parlò potente al cuore di tutti, e cercavamo
raffermarci ne’ propositi santi e generosi col rimettere
in onore le glorie del paese, e massime quelle che avevano
gittato negli animi nostri il germe di essi, nelle
opere del loro ingegno a noi lasciate, si impose il nome
di Parini alla via dove sorgeva, e su di essa, in una
solenne festa, fra un concorso infinito di popolo e di
villani che non avevano mai sognato prima chi si fosse
e pur allora ne capivano verbo, e fra letture di prose
e di versi in onore di lui, fu collocata una lapide che
recava sculte le seguenti parole:
</p>

<p class="center">
<span class="smcap lowercase">A GIUSEPPE PARINI<br />
GLORIA DELL’INGEGNO LOMBARDO<br />
CHE NUOVI SENTIERI APRÌ<br />
ALL’ITALICA POESIA<br />
<span class="pagenum" id="Page_264">[264]</span>
E LA FE’ POTENTE INTERPRETE<br />
D’ALTI PENSIERI E DI SDEGNI MAGNANIMI<br />
DERISOR SUBLIME DE’ FIACCHI COSTUMI<br />
BANDITOR SINCERO DELLE VERITÀ PIÙ UTILI<br />
MAESTRO D’UNO STILE PELLEGRINO TEMPERATO<br />
CHE OBBEDISCE AL CONCETTO E GLI CRESCE ENERGIA<br />
ALCUNI ESTIMATORI<br />
PERCHÈ QUI DOVE POVERAMENTE NACQUE<br />
E PRIMA S’ISPIRÒ NEL RISO<br />
DI CIEL SÌ LIETO<br />
ABBIA IL NOME DI LUI PERENNE OSSEQUIO<br />
P. NEL MDCCCXLVII.</span>
</p>

<p>
L’iscrizione, a mio avviso, avrebbe fatto meglio ad
essere più concisa, e ricordar invece il dì in cui il
grande cittadino e poeta nasceva. Avrebbe almen giovato
a qualche cosa.
</p>

<p>
Ad ogni modo la generazione presente ha lavata
l’onta che Foscolo gittava al volto della città che l’ospitava,
ch’egli acremente chiamava ne’ <i>Sepolcri</i>
</p>

<div class="poem"><div class="stanza">
<p class="i09">                      lasciva</p>
<p class="i01">D’evirati cantori allevatrice,</p>
</div></div>

<p>
perchè non ombra, non pietra, non parola avesse posto
a Parini: Milano, nel suo palazzo di Brera, rizzavagli
maestoso monumento, affiggeva memore lapide
sulla casa che l’aveva albergato e dava il nome di lui
ad una nuova sua via.
</p>

<div class="chapter">
<p><span class="pagenum" id="Page_265">[265]</span></p>

<h2 id="esc28">ESCURSIONE VENTESIMOTTAVA.
<span class="smaller">L’ISOLA DE’ CIPRESSI.</span></h2>
</div>

<div class="blockchap">
<p>
Il lago di Pusiano. — Il primo battello a vapore in Italia. — Un mio processo. — Armi
di pietra e palafitte lacustri. — Pusiano. — Villa Conti. — Scene
di superstizione. — La Processione del Venerdì Santo. — L’Isola
de’ Cipressi. — Il romanzo di Bertolotti.
</p>
</div>

<p>
Se vivo ancor fosse quell’eccellente uomo di Banfi,
presso cui, vi dissi, ospitai nel 1845, non rifacendo
più la via che ne condusse a Bosisio, dal giardino suo
saremmo montati nella barchetta che vi stava legata,
per pigliare il largo su questo lieto e tranquillo lago
di Pusiano, onde condurci al paese che sta quasi di
fronte e che gli diede il nome; ma di lui non resta
che la buona memoria in chi lo conobbe d’anima
aperta e cortese. Qui s’era ritirato a fruire d’una vita
calma, dopo aver assistito a’ burrascosi avvenimenti
che chiusero l’êra napoleonica e condussero sciaguratamente
in Lombardia l’austriaca dominazione, che le
pesò sul collo per quarantacinque anni; qui gli consolava
gli estremi giorni l’amore d’una figliuola e qui
costei vi soggiorna ora colla corona de’ suoi figliuoli.
</p>

<p>
Ritorniamo adunque per la strada primitiva. In pochi
minuti il lago ci riappare.
</p>

<p>
<span class="pagenum" id="Page_266">[266]</span>
</p>

<p>
Il suo bacino non è grande siccome un giorno,
quando abbracciava tutto quello spazio che segnano
da una parte il lago, ora detto d’Oggionno, e dall’altra
quello d’Alserio; esso è quanto avanza del vecchio Éupili;
ma se ha perduto in vastità, ha guadagnato, a
mio credere, in vaghezza. Dall’una sponda corre l’occhio
all’altra, e tutti si veggono e contano i paesi che
vi seggono in riva e lo circondan dappresso.
</p>

<p>
È inoltre pescoso, e vi si raccolgono specialmente
anguille e lucci, tinche e barbi, arborelle e carpi, e
vi si potrebbe ottenere di meglio, se la piscicoltura non
fosse tra noi sì poco curata, o se fosse vissuto più a
lungo quel Giuseppe Conti, che qui con molto amore
la coltivava.
</p>

<p>
Fu su questo lago che, nel 1820, per la prima volta
in Italia fu visto un battello a vapore; ma al sospettoso
governo d’allora, a quel governo che giunse a farmi
sul serio un processo criminale nel 1855, per <i>perturbazione
della pubblica tranquillità contro il nesso politico
dell’impero</i> (!), per avere scritto che il finale del
terzo atto del <i>Profeta</i> di Meyerbeer era una <i>ladra cosa</i>,
essendosi capito ch’io aveva voluto alludere all’inno
nazionale austriaco di Haydn, da cui quel finale aveva
tolto qualche nota; a quel governo parve che il battello
a vapore potesse essere invece qualche macchinazione
che coprisse mene di carbonari; e il battello un
bel dì fu riportato via.
</p>

<p>
La scienza ha intorno a questo lago fatto qualche
scoperta importante. Da un opuscolo pubblicato da quel
dotto naturalista che è Antonio Villa, e che ha per
titolo: <i>Gite malacologiche e geologiche nella Brianza e
<span class="pagenum" id="Page_267">[267]</span>
nei dintorni di Lecco</i>, negli <i>Atti della Società italiana
di scienze naturali</i> (vol. IV, fasc. 6, 1863); non che dal
<i>Fotografo</i> del 2 agosto 1856, in un articolo dei fratelli
Antonio e G. B. Villa, rilevai come nella torba di Bosisio
venne trovata dal signor Federico Landriani, alla
profondità di circa tre metri dalla superficie, una scure
riferibile, secondo l’archeologo prof. Biondelli, ai tempi
del primo secolo dell’Impero Romano, di buon metallo
e ben lavorato; e meglio ancora si rinvennero diverse
punte di freccia, dell’epoca dei Galli Celti, di silice, e
quindi della più remota antichità, quando cioè ancora
non si conosceva l’arte di lavorare in ferro. Freccie
di pietra silice si rinvennero anche nelle torbiere
del lago, nel luogo detto Comarchia, assieme ad altri
arnesi; e l’abate prof. Antonio Stoppani, presso a quest’Isola
de’ Cipressi, nello stesso bacino del lago, trovò
indizi di palafitte, ciò che potrà fornir lume a chi s’intrattiene
intorno alle abitazioni lacustri degli antichi
popoli.
</p>

<p>
A capo del lago siede la terra di Pusiano. Il palazzo
che vi si vede d’una architettura secentista, apparteneva
ai marchesi Carpani; poi fu comperato dall’Arciduca
Ferdinando d’Austria, che di questi luoghi si
piaceva e vi veniva a villeggiare; e da ultimo venne
alle mani de’ signori Conti, che vi aprirono una capace
filanda. Apparteneva ad essi anche il lago, dal quale
ho già detto esce il Lambro presso Mojana, che poco
prima vi si era intromesso, ed ora è stato acquistato
dal Comune di Bosisio.
</p>

<p>
Altro d’interessante non saprei trovare in Pusiano
oltre i suoi bellissimi dintorni, dove non fosse che per
<span class="pagenum" id="Page_268">[268]</span>
segnalare la buona fede e l’ignoranza de’ suoi terrieri
sfruttata da’ chiesastri, che alle spalle d’una <i>Teresotta</i>,
volgarmente conosciuta sotto il nome di <i>Calimera</i> e
d’una sua sorella, <i>Angiolina</i>, che danno a bere d’essere
ispirate da Dio, e tenute per sante, le si lasciano
catechizzare in piazza e nella parrocchia, e per le
quali traggono credenzoni da tante parti a portarvi
regali e denaro, che scialano in pranzi ed in gallorie.
Qual meraviglia allora che ivi pure si creda alla ciurmeria
d’un’altra santocchia, nomata <i>Peppinetta</i>, che
fa credere di vivere senza bisogno di nutrimento? Di
queste tre, la più <i>astuta</i> è la <i>santa Calimera</i> (la serva
del Curato), e come tale è anche la prediletta, ed ogni
anno viene, con pubblica solennità, sposata a Gesù
Cristo. Ella è poi quella che ha saputo e sa infondere
tale fanatismo nelle masse ignoranti, che guai a chi
osasse dir male di lei: quello sarebbe un uomo perduto,
come lo fu un certo Bosisio, di Morchiuso, che,
ad istigazione degli aderenti di quella santa, molti vogliono
che sia stato ammazzato in mezzo ad una campagna,
quantunque i partigiani della <i>santa</i> andassero,
come vanno tuttavia gridando che sia morto di coléra
fulminante. Tanto è vero quanto cantò Lucrezio:
</p>

<div class="poem"><div class="stanza">
<p class="i01"><i>Religio peperit scelerosa atque impia facta.</i></p>
</div></div>

<p>
Compirò il quadro della superstizione che qui ha
attecchito, riferendo i particolari fornitimi da un mio
caro amico della processione del Venerdì Santo, da
lui veduta nell’anno 1870, e che ha la somiglianza
tutta d’una indecente mascherata.
</p>

<p>
La processione veniva aperta da un picchetto di
<span class="pagenum" id="Page_269">[269]</span>
guardia nazionale, che a giusto titolo dovrebbe chiamarsi
<i>guardia del sepolcro</i>, perocchè all’infuori di
questo giorno essa non esista che sui ruoli. — La
musica d’Asso, dall’uniforme inglese, dalle spalline
di maggiore, dall’elmo polacco e dalla durlindana
di dragone, la seguiva facendo risuonare l’aere di
mesti concenti e di marcie funebri. — Subito dopo
veniva la Confraternita di bianco e rosso vestita, tenendosi
in mezzo qual prigioniero un eremita, che, mi
si dice, rappresenti S. Miro. — Poi una miriade di
angioletti, portanti ciascuno una lunga asta, in cima
alla quale vi sono i diversi arnesi della passione, vale
a dire, tamburo, dadi, martello, tenaglie, chiodi, corona
di spine, spugna, ecc. ecc., insomma una bottega
ambulante di giocattoli. — Coperta la faccia di un fitto
velo, ed a piedi nudi imbrattati di fango, e di qualche
altra cosa, un <i>ex gendarme austriaco</i> faceva da Cireneo,
portandosi sulle spalle una pesantissima croce.
</p>

<p>
Qui faccio una digressione per dire che per avere
l’onore di rappresentare il Cireneo e portare la croce,
si tiene un’asta pubblica, che in quest’anno subì un
forte ribasso, e fruttò alla Santa Bottega soltanto
L. 5.20, ultima offerta fatta dall’<i>ex gendarme</i>, mentre
l’anno antecedente fu deliberata ad un pizzicagnolo
per lire 20.
</p>

<p>
Ora torniamo alla processione. — Il Cireneo ex gendarme,
che un tempo scortava gli altri, quel venerdì
era egli scortato da molti Giudei, faccie proibite, dalla
barba posticcia, e vestiti alla spagnuola con elmo romano,
meno uno che invece dell’elmo ha creduto meglio
mettersi un kepì della nostra artiglieria. Alcuni
<span class="pagenum" id="Page_270">[270]</span>
di questi moderni Giudei tenevano le loro lancie rivolte
con posa comica, mimica e tragica al Cireneo, nella
tema che fuggisse per le campagne col dolce peso dei
due travi formanti una croce; ed il rimanente appuntava
le proprie lancie contro un uomo tutto vestito di
rosso, dai capegli e barba di canapa, dai piedi scalzi
trascinantesi una grossa catena, che, se non vado errato,
doveva essere tolta poche ore prima dalla greppia
di una stalla. Costui raffigurava il Cristo che saliva
il Golgota, ma non era il Cristo falegname, bensì un
Cristo ciabattino.
</p>

<p>
Seguiva il Cristo un’altra Confraternita con alla
testa S. Carlo in abito vescovile ed armato di pastorale.
Alla Confraternita tenevan dietro alcuni vessilli
neri, ed il <i>Velo del tempio</i>, portati da uomini vestiti
in nero.
</p>

<p>
Un’altra musica, quella del signor Perego di Cremnago,
faceva eco alla prima coi suoi funerei concenti.
Intanto i preti esilarati da quella musica intuonavano
e cantavano il <i>Vexilla regis prodeunt</i>.
</p>

<p>
Sotto poi un elegante baldacchino veniva portato da
quattro uomini, vestiti alla foggia di sacerdoti pagani,
il cadavere di Cristo, di modo che nella stessa processione
vi si vedevano due Cristi: vivo l’uno, l’altro
morto.
</p>

<p>
Le tre Marie seguivano la bara, e dietro ad esse si
scorgeva un nugolo di Santi, tutti in costume, e tra
questi qualcuno di mia conoscenza, cioè, S. Luigi Gonzaga,
S. Ambrogio, S. Maria Maddalena, S. Caterina
da Siena, S. Margherita da Cortona, ecc. ecc.
</p>

<p>
Quella però che ha fatto destare maggiore ilarità
<span class="pagenum" id="Page_271">[271]</span>
nel pubblico profano, e che, <i>incredibile dictu</i>, ha fatto
ridere la stessa Madonna Assunta che le stava di dietro,
fu Santa Rita, la quale sentendosi pungere le
tempie dalla corona di spine che cingevale la testa,
dimenticava la propria santità, e, come gli altri mortali,
mandò acuti lai, infino a che gliela accomodarono
per benino ed in modo da non risentirne più dolore.
</p>

<p>
Chiudevano il corteo tutte le Madonne e gli Angeli
d’ogni specie. L’Assunta la vedevi colle braccia alzate
ed in atto di volare al cielo. L’Addolorata, con sette
pugnali nel petto, teneva lo sguardo rivolto a terra,
ed era immersa in profondo dolore. L’Immacolata tutta
sorridente mostrava d’essere in un’estasi paradisiaca.
</p>

<p>
La processione ritornò in chiesa, e poco dopo il Cireneo,
il Cristo, i Giudei, gli Angioli, i Santi e le Madonne
ridiventarono semplici mortali, contenti di aver
dato alla Santa Bottega il loro obolo per aver fatto la
loro parte in commedia.
</p>

<p>
Innanzi a tutte queste giullerie, indegne dell’età
presente, d’una cosa almeno si ha diritto di chiedere:
e l’autorità intanto che fa?
</p>

<p>
Era peccato che su queste sponde del lago non vi
fossero belle imbarcazioni, onde mai non vi si vedessero
sopra signori a diporto. Era appena se si poteva
trovare qualche barchetta da pescatore per remigare
all’isola de’ Cipressi, che unica sta nel mezzo di esso
e che abbiamo eletta per iscopo della presente escursione.
A cotale difetto pensò rimediare il Comune di
Bosisio, che, volgendo la ricchezza procacciatagli dalla
torba a migliorare le proprie sorti, vi stabilì eleganti
navicelli che invitano ad ascendervi.
</p>

<p>
<span class="pagenum" id="Page_272">[272]</span>
</p>

<p>
Voghiamo quindi adesso a questa graziosa isoletta.
Non ha che l’estensione di ventiquattro antiche pertiche.
Gli alti cipressi e pioppi, che si vedono sorgere
come dall’onde, vi vennero piantati verso il 1770 dal
proprietario di essa, marchese Molo, onde assunse il
nome da quelli alberi, l’Isola de’ Cipressi. Il sullodato
signor Giuseppe Conti, che vi fu dopo il proprietario,
non son molt’anni ne aveva all’estremità praticato
un taglio per istabilirvi un vivajo di pesci, studiosissimo
com’era, e come più sopra ricordai, di piscicoltura.
Nell’isola, del resto non si vedono ora particolarità
maggiori delle ombre amiche che invitano a riposo
nelle ore più calde del giorno: <i>frigus captabis opacum</i>,
e dell’indistinto piacere che si prova di ritrovarsi in
piccol luogo tutto recinto dalle acque.
</p>

<p>
Da qui tuttavia, Davide Bertolotti, sentimentale
scrittore e poeta, immaginò un suo gentile romanzo,
che intitolò appunto <i>L’Isola de’ Cipressi</i>.
</p>

<p>
Il Comune di Bosisio non farebbe, credo io, opera
vana ed infeconda, traendo maggior profitto dalla bella
isoletta, erigendovi qualche casetta e trattoria. Sarebbe
certo attrattiva maggiore a visitarla, sarebbe
richiamo pei villeggianti, che ne farebbero meta di
passeggiata e di divertimento. Sapere, come adesso si
sa, che nell’isola non c’è albergo, a pochi entra in
capo di andarvi. Le vaghissime isole del Verbano, perchè
fornite di case e di alberghi, sono da tutti frequentate
e levate a cielo, come gemme di quelle acque;
e perchè non lo potrebbe essere di queste l’Isola de’
Cipressi?
</p>

<div class="figcenter"><a id="fill-272a"></a>
  <img src="images/ill-272a.jpg" alt="" />
<p class="caption">Isola dei Cipressi.</p>
</div>

<div class="chapter">
<p><span class="pagenum" id="Page_273">[273]</span></p>

<h2 id="esc29">ESCURSIONE VENTESIMANONA.
<span class="smaller">IL BEL DOSSO.</span></h2>
</div>

<div class="blockchap">
<p>
Corneno. — La <i>Cà di strii</i>. — Villa Besana. — Galliano. — Carella. — Mariaga. — Alpe
di Carella. — Il Bel Dosso. — Villa Graziani. — Longone. — Osteria. — La
Malpensata. — Penzano. — Bindella. — Villa
Galimberti. — Proserpio. — Villa Baroggi. — Inarca.
</p>
</div>

<p>
Or lasciamo la vettura e camminiamo su queste
magnifiche alture che seguono dopo Pusiano.
</p>

<p>
Il primo paese che veggiamo è Corneno. Bella è la
sua posizione e con qualche buona casa. Isolata ne
sorge una, proprietà dei signori Conti, intorno alla
quale corrono le più strambe dicerie. Vuolsi dal volgo
che il diavolo vi faccia a fidanza, che s’odan la notte
strascico di catene e lamenti; chi ne fornisce una storia,
chi l’altra: certo si è che rimase il palazzo, a cui
fu appiccicato il nome di <i>Palazzo del diavolo</i>, od anche
di <i>Cà di strii</i>, molto tempo senza essere abitato, malgrado
la felicissima sua situazione e la vista che vi si
gode.
</p>

<p>
Io raccolsi la tradizione, e ne feci subbietto d’un
racconto nella mia opera delle <i>Tradizioni e leggende di
Lombardia</i>; epperò, a non copiarmi, rimanderò il lettore
a quel mio libro, s’egli ne voglia sapere di più.
Anche adesso la <i>Cà di strii</i> non è abitata, ma mi fu
<span class="pagenum" id="Page_274">[274]</span>
detto che i suoi proprietarî abbian di meglio per villeggiare,
nè quindi si cerchino di dare una smentita,
col soggiornarvi, alle vecchie ed insulse ubbíe del
paese. Nella villa Besana, ora proprietà del dottore
Strambio, ed un tempo del pittore Andrea Appiani, su
d’un camino, in una sala, l’illustre pittore disegnò col
carbone <i>Amore che incatena il Tempo colle rose</i>, il qual
disegno si conserva tuttavia difeso da cornice.
</p>

<p>
Segue Galliano, terricciuola ove son case e giardini
signorili. Nel grandioso giardino attinente l’ampia casa
del milanese Paolo Biffi, notabilità della confetteria e
pasticceria, che qui or passa i suoi vecchi giorni, veggonsi
vecchie torri, istoriate da Giovanni Biffi nella
sua narrazione <i>La Ghita del Garrobio</i>. In molta prossimità
di Galliano trovansi i villaggi di Carella e Mariaga,
pur onorati di case di villeggiatura. Dietro a
questi si distendono ridenti valli intersecate da acque
correnti, ed è in mezzo d’una di esse che la sua vita
d’artista e di poeta passò qualche tempo quel vivace
scrittore che è Antonio Ghislanzoni, togliendo a pigione
una villetta, cui veramente poteva dire <i>parva sed
apta mihi</i>; e là fui a trovarlo, sempre constatandogli
il buon umore e la vena pronta ai motti, ai frizzi, alle
piccanti osservazioni. È di là che mandava a Verdi, a
Petrella e ad altri maestri i suoi libretti, di là i suoi
articoli di critica musicale al giornale di Ricordi; di
là i suoi romanzetti scherzevoli che ne han fatto di lui
il nostro ameno Paul de Kock.
</p>

<p>
Sopra queste alte vallate s’alza l’Alpe di Carella,
che si può senza molta fatica ascendere e da dove si
corre coll’occhio per un piano tutto sparso di paesi e
<span class="pagenum" id="Page_275">[275]</span>
di ville, fino a distinguere la freccia dell’aguglia del
Duomo milanese, e più in là tutta la valle del Ticino.
</p>

<p>
Io invece non abuserò delle gambe del lettore e, fattolo
uscire da Galliano a una decina di minuti di
cammino, batteremo alla porta del <i>Bel Dosso</i>, alla
villeggiatura principesca di Francesco Graziani, il baritono
dalla simpaticissima voce, che adoperò a raggranellar
un’ingente fortuna, massime cantando per
molti anni di seguito a Pietroburgo e Londra, e per
la quale potè comperarsi questo superbo ritiro, che
prima aveva appartenuto a due miei amici, che morte
rapì nel fiore della loro età e delle speranze, voglio
dire Giuseppe Galli e l’avvocato Paolo Emilio Beretta.
Il Graziani vi spese d’aggiunta un’ingente somma ad
abbellirla, a dotarla d’ogni comodità; dirò di più, a
fregiare la casa di ricca e preziosa suppellettile, perocchè,
fra le altre sale, una ne vidi con mobili intarsiati
di malachite e con tavolo tutto di questa pietra;
ma il meglio della villa esisteva già, e questo meglio è
la sua posizione che la rende superiore a tutte l’altre,
è l’essere sulla punta di un promontorio, per il che
le è dato di tutte ammirare da un lato le bellezze del
bacino dell’Éupili, ossia de’ laghi che già abbiamo veduti,
e dall’altro quelle non minori del Pian d’Erba.
</p>

<p>
Dal Bel Dosso si entra nel paese di Longone, dove
qualche tempo fa si trovò un’ara coll’iscrizione: <i>Herculi
invicto V. S. L. M; L. Domitius Germanus salvo
patrono</i>. Essa fu portata nel giardino della villa Traversi
a Desio. Qui a Longone raccomando l’osteria del
paese, dove chi cerca appagar l’appetito con cibi casalinghi
vi è di certo soddisfattissimo. Spesso l’osteria
<span class="pagenum" id="Page_276">[276]</span>
di Longone è il convegno de’ signori del Pian d’Erba,
a colazioni e pranzi, massime se si possa contare su
qualche lepre che vi si cucina a perfezione. Più sotto
è Bindella con migliore orizzonte, di poco diverso da
quello del Bel Dosso, con villa de’ Galimberti. Nel vicino
Penzano due altri egregi artisti, i conjugi Agostino
Dell’Armi e Luigia Ponti, si procacciarono una
comoda villa.
</p>

<p>
La strada di Longone, che dovremo rimontare per
fare una corsa a Canzo ed Asso, ha principio alla Malpensata,
dove riesce la strada provinciale che viene da
Inverigo, per tripartirsi, procedendosi per un ramo a
Pusiano e Lecco, per un altro ad Erba e per il terzo alla
Vallassina. Qui presso al ponte della Malpensata
si rinvennero sepolcri romani colla marca del figulino
<i>R. I. D.</i> e vasi di terra contenenti uno specchio metallico,
armille, braccialetti e monete dell’epoca imperiale.
</p>

<p>
Arrestandoci per questa escursione a Longone, è
impossibile che non montiamo al vicino villaggio di
Proserpio, dove han villa gli Staurenghi, ora de’ Baroggi.
Di qui era l’avv. Pietro Staurenghi, presso il
quale crebbi all’avvocatura, e dove più d’una volta
ebbi cortese ospitalità.
</p>

<p>
Facile è correre colla mente a pensare che Proserpio
derivi da Proserpina, la Iddia infernale, che gli
scrittori dicono avesse qui delubro e culto.
</p>

<p>
Rammento che il mio maestro ed amico, quando mi
ebbe in sua casa, mi condusse alla non lontana Inarca,
breve accolta di casolari che riguardano verso il lago
Segrino, ma che nondimeno ha un superbo orizzonte.
</p>

<div class="chapter">
<p><span class="pagenum" id="Page_277">[277]</span></p>

<h2 id="esc30">ESCURSIONE TRENTESIMA.
<span class="smaller">LA VALLASSINA.</span></h2>
</div>

<div class="blockchap">
<p>
Il lago Segrino. — Canzo. — Il Vespetrò. — I Corni. — La fontana del
Gajumo. — La cascata della Vallategna. — Il torcitojo Verza. — Scarenna. — La
Casa dell’eremita. — Asso. — Lapide antica. — Arte. — La
via al Pian del Tivano. — Pagnano, Fraino, Caglio, Gemù. — Il
Ponte Oscuro. — Lasnigo. — Le donne della valle. — Le serve. — Onno. — San
Carlo e la sua mula.
</p>
</div>

<p>
Lasciato addietro Longone, e mettendoci per la
bella e spaziosa via, che da pochi anni fu compiuta,
che scorge alla Vallassina, vediamo subito il Segrino e
lo rasentiamo in tutta la sua lunghezza, che non è
molta. Questi eterni chiaccheroni, che sono gli etimologisti,
vorrebbero che il nome venisse a questo lago
dal francese <i>chagrin</i>, affanno, quasi che il bacino sia
tristo e malinconico. Piacemi rispondere ad essi anzi
tutto che non potei mai comprendere per qual ragione
si ostinino a dir tristo questo lago. Se non è
tutt’all’intorno popolato di villaggi e palazzi, solo a
capo del medesimo vedendovisi abitato, non significa
per ciò solo che lo si debba condannare. Se in luogo
del dosso verde e boscoso, che sta dalla riva opposta
a quella che noi percorriamo, sorgessero picchi nudi e
<span class="pagenum" id="Page_278">[278]</span>
ferruginosi, potrebbesi aver ragione; ma quando invece
questo bacino è tutt’all’intorno lieto di verzura,
quantunque solitario, non può dirsi tale da meritarsi
titolo di affannoso. Oltre di ciò, qual bisogno vi sarebbe
stato di tôrre a prestanza al linguaggio francese
un vocabolo per battezzarlo? Segrino finalmente si
legge scritto in documenti antichi assai più della venuta
de’ Francesi in Lombardia ai tempi di Carlo VIII,
e quindi Segrino sarà un nome come qualunque altro,
e se si sottrae diversamente all’interpretazione, segue
la sorte della maggior parte degli altri nomi di laghi
e di paesi.
</p>

<p>
Oltre questo lago ci troviamo a capo del bivio in
cui si scinde la strada della Vallassina; perocchè vediamo
l’altra via che mette a Pontelambro, e che
faremo noi pure al ritorno della presente escursione.
</p>

<p>
Dopo due corte miglia da Longone, ci si affaccia
Canzo. È borgata abbastanza grossa, che ha molte
case di villeggiatura, sì che in questo tempo di autunno
vi si vegga una vera colonia milanese; tanto così
che venne eretto un teatro, dove si canta l’opera o si
recita la commedia con affluenza di pubblico, e vi si
fanno liete feste di ballo. Così popolato è sempre a
sera il caffè, come di giorno frequenti sono gli equipaggi
che da’ paesi circonvicini traggono a scopo di
visita o di passeggiata. Famoso è poi il <i>vespetrò</i> che
vi si fabbrica, liquore che arieggia la <i>chartreuse</i> di
Grenoble, la quale ci giunge di Francia e che è sì ricerca
e gustata.
</p>

<p>
Succedono, al fianco destro di Canzo, i <i>Corni</i>, acuti
picchi altissimi, a metri 1385 sul livello del mare, che
<span class="pagenum" id="Page_279">[279]</span>
a Milano, come già notai, si veggono; ma colla loro
nudità non aggiungono tristezza, e solo formano contrasto
col resto, che è tutto lussureggiante di vegetazione.
</p>

<p>
Erano un dì rinomate le saje di Canzo che vi si
fabbricavano; poi prevalse la seta, e vi ebbero e vi
hanno filande e filatoj i Verza ed i Gavazzi.
</p>

<p>
Traggono quei del paese, a titolo di divozione, a
San Miro, che fu nativo di questo borgo, nella prima
domenica di agosto, alla sagra che in onore di questo
santo si celebra nel luogo solitario e alpestre che vien
detto la <i>Fontana del Gajumo</i>. Come accade in simili
circostanze, si merenda colà allegramente e la divozione
si muta in un vero divertimento.
</p>

<p>
Dopo Canzo, seguendo il corso della via che conduce
ad Asso, il tuo cuore si esilara subito in questa
nuova e vaghissima valle, dove si presenta al manco
lato Asso, il non men bello paese da cui prende il
nome tutto quell’importante territorio che si appella
appunto Vallassina, e che si vede, come scena teatrale,
posar sul fianco del burrone entro cui rumoreggia
il Lambro, che non vi ha molto lontana la sua
scaturigine.
</p>

<p>
La cascata della Vallategna, balzante a picco da
erta rupe, sulla cui vetta fa leggiadramente capolino
il grande torcitojo dei signori Verza, spruzza nella
sua caduta, colle sue spume minutissime come atomi
di polve, a molti passi i viandanti. Altre cascatelle
scendono giù dai monti selvosi, che quantunque restringano
l’orizzonte, pure non tolgono bellezza alla
graziosa valle, i cui facili e verdi declivî si avvivano
<span class="pagenum" id="Page_280">[280]</span>
di grotte e di abituri, di ville e casali, ed è dimezzata
dal Lambro che vi scorre. Dall’opposta sponda è Scarenna, sopra la quale vi viene additata la Casa dell’eremita,
ove è fama che sul finir del duodecimo secolo
vivesse appunto un sant’uomo che s’era dato ad istruire
la puerizia e contasse fra i suoi alunni anche quel
Miro, che fu poi santo egli pure e che ho mentovato
più sopra.
</p>

<p>
Pochi passi e siamo ad Asso, il cui nome si suol dedurre
dal celtico <i>as</i>, significante sorgente. Ebbe, ne’
tempi efferati, castello di cui non esiste che la torre
in rovina. Un’altra torre, arnese di guerra, era quella
che fu poi convertita in campanile della chiesa prepositurale.
</p>

<p>
Era Asso una delle Pievi che componevano la Martesana;
a’ tempi pagani ebbe culto per Asclepio, nome
greco di Esculapio, e forse da Asclepio derivò il nome
suo, avendosene dagli antiquarî ad argomento l’iscrizione
romana trovata in Vallassina fra Onno e Vassena,
e che fu letta così dal dotto archeologo Giovanni
Labus
</p>

<p class="center">
Genio Asclepii<br />
Lucius Plinius<br />
Burrus et F. Plinius<br />
Ternus votum solvunt.
</p>

<p>
Nel medio evo fu Asso, come tutta la Vallassina,
della mensa arcivescovile di Milano. Allo spirare della
signoria de’ Visconti ne appare infeudato Facino Cane,
celebre capitano di ventura e primo marito della sventuratissima
Beatrice di Tenda, poi l’altro capitano
<span class="pagenum" id="Page_281">[281]</span>
Luigi del Verme e via via altri. Ebbe però governo
proprio e statuto indipendente sino all’editto 16 maggio
1765, in cui la Vallassina venne incorporata al
ducato di Milano.
</p>

<div class="figcenter"><a id="fill-280b"></a>
  <img src="images/ill-280b.jpg" alt="" />
<p class="caption">Ponte Oscuro.</p>
</div>

<p>
Visitando Asso, veggasi la prepositurale, dove son
dipinti egregiamente i Misteri del rosario, ed è di
Giulio Cesare Campi una pala rappresentante l’Annunciazione.
Qui pure sonvi signorili famiglie, tra cui
i Romagnoli, i Magnocavallo, i Merzario, i Mazza, per
non dire di tutti, ecc.
</p>

<p>
Gli è da Asso per Sormanno e per Rezzago che le
allegre comitive, messe insieme dai paesi circonvicini,
precedute da fanfare e ribechini, ascendevano, più frequenti
in passato, per il piano del Tivano, e correvano
a vedere quell’imbuto conosciuto sotto il nome
del Buco della Nicolina, dove, provenienti dalle ville
del lago di Como, pur salivano per l’opposto versante
altre liete brigatelle a convegno concertato alla città,
e da cui entrambe non si toglievano che a notte fra lo
splendore delle faci resinose, come ho già fatto noto
nell’apposita escursione.
</p>

<p>
Fuori appena di Asso, il pittorico è ancor maggiore;
perocchè, oltre le diverse intonazioni risultanti da’ caseggiati
civili a’ rustici commisti, oltre le torri ed i
villaggi sovrastanti di Pagnano e di Fraino ed i verdi
altipiani di Caglio e di Gemù, ti si para subito davanti
una scena di bell’effetto nella vista del Ponte
Oscuro, che a certa altezza si gitta da un masso all’altro della roccia, su cui corre la via che scorge a
Valbrona e sotto cui, tra grossi ciottoli e pietre staccate
dalle pareti o rotolate dalle acque, scorre il Lambro,
<span class="pagenum" id="Page_282">[282]</span>
dinanzi al quale sembra la roccia si sia aperta e
divisa per aprirgli il passaggio.
</p>

<p>
A che i pittori e i <i>toristi</i> nostri, domando io, vanno
cercando alla Svizzera scene e paesaggi per i loro
quadri, per le loro impressioni, se la nostra Lombardia
e i monti dell’alta nostra Brianza ponno loro
offerirne di solenni e di belle, di svariate, e di ispiratrici
egualmente?
</p>

<p>
A chi volesse deliziarsi di maravigliosi punti di vista;
a chi amasse gli erbosi altipiani alternare a’ villaggi,
e a’ rugiadosi e impervi sentieri preferisse ampio
e regolare cammino, io consiglierei volontieri di eleggere
la recente strada che traversa tutta la Vallassina
per il corso di ben dieci miglia e riesce a Bellagio,
uno de’ più ameni paesi del Lario. Uscita appena dagli
anfratti di Asso, quella strada ritorna ampia e comoda
per Lasnigo, ove hanno villa i Rusconi ed altri,
ed è prosecuzione di quella che dalla Malpensata
conduce, per Longone, a Canzo ed Asso.
</p>

<p>
Visitando la Vallassina, a questa vaghezza di natura
inanimata, altre ne troverà della animata il lettore;
e senza dire degli uomini d’un ingegno svegliato, industriosi
ed ospitali, i quali più spesso cercando fortuna
al di fuori e colà eziandio stabilendosi, non crebbero
guari fortuna al loro luogo nativo, accennerò
delle donne col giudizio che ne reca un non sospetto
autore, l’oblato prevosto Vincenzo Mazza di Lasnigo,
autore d’una storia manoscritta della Valle, veduta
dal Cantù. Esse gli parvero modelli, come di avvenenza,
così di costumatezza; sobrie, pudiche, casalinghe,
matronali sì da rimovere qualsiasi licenza d’atti
<span class="pagenum" id="Page_283">[283]</span>
e di parole, e le fanciulle sanno all’uopo difendersi
cogli zoccoli, con sassi e colle spadine che portano
come un’aureola in capo. E poichè e alla città e altrove
si ha tanto difetto di buone serventi, il buon
prevosto vi fa sapere come le donne della Vallassina
sieno ricercate come fantesche, nè v’abbia esempio che
una sia stata espulsa da una casa. Non ho voluto dimenticare
questa particolarità della Vallassina, perocchè
ogni dì più cresca il lamento per la mancanza di
buone serventi. Gli aumentati opificî e la corruzione
cittadina e campagnola hanno distratto moltissime di
queste donne dal mestiere del servire che un dì pareva
loro sì profittevole cosa.
</p>

<p>
Se a riposarsi di tratto in tratto dal cammino avvenga
di interrogare quella buona gente alpestre, s’odono
storie e tradizioni, leggende e fiabe a illustrazione
di castelli e di paesi, di genti e di famiglie; e se non
istessi io sull’avviso contro me stesso che di <i>tradizioni
e leggende</i> parecchie son già stato narratore, potrei
qui cingermi la giornea e ripetere quello che ho appreso nella Vallassina, nè il lettore sarebbe certo sì
fortunato di finirla così presto d’esercitar meco la sua
pazienza. Non tacerò tuttavia d’accennar ciò che i
terrieri non chiamano fiaba o tradizione, ma pretta
storia e miracolo. Già toccai alla sfuggita di Onno,
terricciuola della Vallassina che siede sul versante del
lago di Lecco; or bene raccontasi che quel vigile arcivescovo
che fu San Carlo Borromeo, nel visitare
tutta la sua diocesi onde conoscerla per l’appunto e
recarvi i saggi suoi povvedimenti, percorrendo questi
luoghi aspri e montani, qui presso ad Onno, cavalcando
<span class="pagenum" id="Page_284">[284]</span>
una mula, precipitasse con essa dentro un profondo
precipizio, ma che per sommo di ventura — essi dicon
miracolo — ne uscisse incolume.
</p>

<p>
Ma io debbo, cortese lettore, qui arrestarmi, nè
proseguire nella Vallassina, per non discostarmi troppo
dal Pian d’Erba, nei confini del quale deve restringersi
il mio libro.
</p>

<div class="chapter">
<p><span class="pagenum" id="Page_285">[285]</span></p>

<h2 id="esc31">ESCURSIONE TRENTESIMAPRIMA.
<span class="smaller">CASTELMARTE.</span></h2>
</div>

<div class="blockchap">
<p>
Val di Giano. — Caslino e suoi cacini. — Mulino S. Marco. — Fabbrica
di coltelleria. — Setificî Invernizzi, Castelletti, Prina e Mambretti. — <i>Ademprivo.</i> — Castelmarte. — Ville
Bertoglio, Parravicini, Biondelli. — Fu
Castelmarte capo della Martesana? — <i>Castrum Martis.</i> — Giunteria
archeologica. — Reliquie antiche.
</p>
</div>

<p>
Ritornando per la strada percorsa venendo da Longone,
giungendo ora dopo Canzo al bivio che ho già
avvertito nella passata escursione, pigliam la via alla
mano destra e presto ci saremo introdotti in una valletta
amena, che il paesano denomina Val di Giano.
</p>

<p>
È qui che ci si offre sull’altura a mano destra il
paese di Caslino, che ora fa parlare di sè pe’ suoi cacini,
e a cui si va per una bella strada, presso al luogo
detto Mulino San Marco, dove c’è, oltre un recente
filatojo e un mulino, una fabbrica di coltelleria di Dionigi
Carpani, che gode assai credito, massime per certi
coltelli da cucina.
</p>

<p>
Caslino ha la sua storia, e il prevosto Carlo Annoni
ne dettò una dotta Memoria. Ora vi sono altre filande
e filatoj degli Invernizzi, dei Castelletti, Prina e Mambretti.
Bella è la vallata erbosa del comune che sta
dietro il paese, e dove per una specie di <i>ademprivo</i>,
<span class="pagenum" id="Page_286">[286]</span>
quelli abitanti pascolano le capre del cui latte si
fanno i cacini suddetti.
</p>

<p>
Dalla strada che seguiamo di Canzo, avanzando
qualche passo, ci troviamo ai piedi del colle su cui
pompeggia Castelmarte.
</p>

<p>
In attesa che si faccia da Pontelambro la strada
più ampia e più comoda, come se ne fa ora iniziatore
quell’egregio uomo e rinomato operatore chirurgico
che è il dottor cav. Lamberto Parravicini, inerpichiamoci
per questo boscoso declivio.
</p>

<p>
Non lungo è il cammino, e però presto ci troviamo
in mezzo al paese.
</p>

<p>
Dalle ville degli eredi Bertoglio, del dottor Parravicini
sullodato, che acquistò il luogo che prima era di
don Giulio Ferrario, l’autore del <i>Costume antico e moderno
di tutte le nazioni</i> e d’altre opere dotte, non che
da quella del ch. archeologo cav. Bernardino Biondelli
si può godere il più superbo panorama. Distendesi
avanti allo sguardo tutto il Pian d’Erba non solo, ma
giù giù la Brianza inferiore co’ suoi mille paesi e ville;
di qui il lago d’Alserio, di là quello di Pusiano, poi la
lunga linea che segna il corso del Lambro, quindi un
confine d’orizzonte che si perde nell’azzurro ondeggiante
dei monti, che del resto non è difficile scernere e nominare.
Una volta si montava a Castelmarte per ammirare
le pitture de’ più rinomati artisti moderni nella
villa Bertoglio e la raccolta completa di stampe in quella
del Ferrario; ora invece la ragione principale di curiosità
è nella villa del Biondelli, ove, fra tante pregevoli
opere di pittura, di scoltura e d’incisione, è
degno d’osservazione un gabinetto tutto di leggiadrie
e lavori chinesi.
</p>

<p>
<span class="pagenum" id="Page_287">[287]</span>
</p>

<p>
L’amore che a questi luoghi indusse il dottor cav.
Parravicini a far sua la villa che fu del Ferrario, fa
credere che la ridurrà a quella proprietà e comodità
dalla quale s’era venuta discostando per l’abbandono in
cui per tant’anni s’era da eredi e da acquirenti lasciata.
</p>

<p>
In quanto al paese, che dire? Dell’antico non avrei
a ripetere che ciò che sembra una favola, perchè nulla
nulla si ha che autorizzi a crederla una verità, che
Castelmarte, cioè, sia stato il capoluogo della Martesana,
che si sa comprendere molte pievi. Chi lo affermò
non lo provò, nè mi fermerò oltre su questa maggiore
importanza che a questa minima terra si vorrebbe
aggiungere, cui solo dal nome (<i>Castrum Martis</i>) puossi
a maggior ragione arguire che fosse un dì una rôcca e
che vi avesse culto speciale Marte, il Dio della guerra.
La sua eccelsa posizione rendevala propria a vedetta
militare ed a luogo di difesa.
</p>

<p>
Quanto piglierebbesi volontieri per le orecchie quell’inventore
di fatti e glorie storiche, che, cancellando
l’iscrizione della pietra che si vede incastrata nel muro
esterno della parte posteriore della chiesa, e che forse
un giorno avrà coperto una sepoltura, vi sostituì la seguente
menzogna:
</p>

<p class="center">
D. O. M.<br />
Ugone Franc. Functo<br />
Esecrandi hostis<br />
Aerumnis Ecclesiæ<br />
Ineundo bello<br />
Hierosolyma red.<br />
Ucitur jam Nicea<br />
Nicomedia Antiochia<br />
Bisantio Vanei Fin.<br />
Boemon Tane. Bald.<br />
<span class="pagenum" id="Page_288">[288]</span>
Redeun. Trand. com.<br />
Goffredus regens<br />
Palestina gloria<br />
Onusto mortuo in<br />
Sanguine patriæ<br />
Ossibus restitutis<br />
Ubaldo Prinæ<br />
Duci fido socio<br />
Rinaldo Estensi<br />
Ferrariensi principi.<br />
M
</p>

<p>
È facile accorgersi dal dirsi l’Ubaldo Prina fido
compagno del Rinaldo da Casa d’Este, personaggio
imaginario della <i>Gerusalemme liberata</i> del Tasso, come
anche esso Ubaldo sia figlio della fantasia e della boria
di qualche Prina, de’ quali abbondano questi paesi,
e che a costui sia entrato il matto pensiero di giuntare
gli archeologi dell’avvenire e farsene beffa, per altro
non di buon genere.
</p>

<p>
Piuttosto segnalerò l’esistenza di altri avanzi antichi
incastrati nei muri esterni della detta chiesa parrocchiale,
fra cui, sopra la porta interna del campanile, un
leone in bassorilievo e due tirsi per istipiti di essa
porta, poi nell’alto del campanile un busto di donna
frammezzo a due d’uomini, con sotto alcune parole
che si lessero <i>Ma.... conisi maximus</i> e che appajono
di colore oscuro.
</p>

<p>
Visto Castelmarte, fra le case Bertoglio e Parravicini
evvi una stradicciuola che ci porta ad una stradetta
o scala di ben quattrocento scaglioni a più riparti,
per i quali, a guadagno di tempo, mettiamoci
noi per condurci a Mazonio e Ponte, cui è destinata
la ventura nostra escursione.
</p>

<div class="chapter">
<p><span class="pagenum" id="Page_289">[289]</span></p>

<h2 id="esc32">ESCURSIONE TRENTESIMASECONDA.
<span class="smaller">PONTELAMBRO.</span></h2>
</div>

<div class="blockchap">
<p>
Mazonio. — La sua chiesa — Il pittor Ferrabini. — La Fusina. — Filatoio
Ohli. — Zocco Romano. — Zocco Battista. — La Bistonda. — L’annegato. — Pontelambro. — Case
Guaita e Carpani. — Una lapide
nel Camposanto. — Filatojo Bressi. — Villa Matilde. — La Plejade de’
poeti politici moderni, sonetti. — Affresco luinesco distrutto. — Villa
Carpani. — Lezza. — Carpesino. — Arcellasco. — Resica. — Filatoj
Ronchetti e Mambretti. — Brugora.
</p>
</div>

<p>
Scesi i quattrocento gradini della scala di Castelmarte,
eccoci sulla via che ne adduce a Mazonio,
gruppo di quattro case da contadini, a capo delle
quali è la chiesa della parrocchia, che comprende,
oltre Mazonio, Ponte, Lezza e Carpesino.
</p>

<p>
La chiesa è bella, architettata da Simone Cantoni,
sebbene non abbia ancora compiuta la facciata. Non
ha quadri di valore, dove eccettui una tela del milanese
Giuseppe Sogni raffigurante Sant’Anna. I freschi
laterali all’altare sarebbero stati rinnovati da Pietro
Ferrabini da Lodi, prospettico e frescante eccellente
della scuola del celebre Sanquirico; ma mentre attendeva
a disegnarne i cartoni e ad un tempo frescava la
chiesa a Rancio di Lecco, cadeva da un ponte eretto
nella chiesa, colpito da apoplessia. La posizione della
<span class="pagenum" id="Page_290">[290]</span>
chiesa di Ponte è piuttosto alta, e dal suo piazzaletto
si ha un’allegra vista. Da questo si discende per una
lunga scalea cordonata. Volgendo a destra, si va a Caslino,
incominciando la via a montare.
</p>

<p>
La Fusina è un cascinale, ove è cartiera, molino e
torchio, che si presenta da questa parte dopo una casa
incompiuta che siede su d’una specie di dosso, che sarebbe
buon sito a casa di campagna, se non fosse signoreggiata
dal vento, ma che non toglie sia nomata
Bel Dosso. Fuor del cascinale, il Lambro ha il suo
letto sassoso, e il più spesso con poc’acqua, sì che si
passa a guado, tutt’al più facendo appoggio al piede
di qualche ciottolo più grosso.
</p>

<p>
È qui che dirompendosi il letto del torrente nella
roccia del suolo lascia scoperto il fondo granitico, e
l’acqua, raccogliendosi in un canale, va più rapida a
mettere in movimento il bello stabilimento di filatura
di seta del signor Ohli, condotto con tutta l’intelligenza
e proprietà d’un vero prussiano, com’egli è.
Questo punto chiamasi il <i>Zocco Romano</i>; ma perchè
così si chiami non lo chiedete: nè io, nè quei del paese
ve lo sapremmo dire. Certo è di una sua propria alpestre
bellezza il luogo. Varcato il Lambro, s’entra come
in una selva, dove, a mano manca, da un dirupo scende
lungo la nuda roccia una vena sottile d’acqua che
forma bacino, d’onde esce un rivolo, e il romantico
sito è designato col poco romantico nome di <i>Zocco
Battista</i>. Migliore è la cascata che a qualche centinaio
di passi di distanza, a mano destra, si precipita da
un’altezza di forse una sessantina di metri dentro un
bacino assai più vasto e profondo e che s’incaverna di
<span class="pagenum" id="Page_291">[291]</span>
sotto il masso, e vien detta la <i>Bistonda</i>. Poetico è il
ritrovo e quasi incamerata appare la cascata, e il raggio di sole che vi penetra vi si rifrange bellamente.
Narrasi d’un garzone che venuto a bagnarsi in quest’acqua freschissima, inoltrando di troppo, vi sarebbe
perito. Un poeta sentimentale vi troverebbe il soggetto
d’un amore di Ondina, cui il nuzial talamo sarebbero
state le liane della roccia galleggianti sulla superficie
del limpido laghetto.
</p>

<div class="figcenter"><a id="fill-290b"></a>
  <img src="images/ill-290b.jpg" alt="" />
<p class="caption">La Bistonda.</p>
</div>

<p>
Tutto questo tratto solitario che s’addossa al monte,
alla metà del quale corre l’alpestre via che da Caslino
guida a Pontelambro, fiancheggiata da un rigagnolo
che lascia parte delle sue linfe acciò si gittino a dar
vaghezza al paesaggio in spumeggianti cascate, è d’una
silvestre bellezza, e le ombre che presta giovano d’assai
nella estiva calura.
</p>

<p>
Or ritorneremo sui nostri passi, e dalla scalea della
chiesa volgiamo all’opposto lato che or percorremmo
per entrare in Ponte. A distinguerlo da Ponte di Valtellina
gli si aggiunse il nome del fiume sulla cui
sponda siede e che qui lo attraversa con un ponte, da
cui certo il paese si nominò, e che è di un bello e ardito
arco ristaurato in questi ultimi tempi, rendendosene
più facile l’accesso col diminuirne la pendenza
verso il paese; il quale va ognor più allargando la sua
via principale che gli corre in mezzo, a scemare i pericoli
de’ rotanti nello scambio ed a rinsanire ognor
più le abitazioni. Continuandosi nelle migliorie, di cui
vuol darsi lode al già suo sindaco, il cav. Giuseppe
Guaita, che per esse affrontò ben anco l’impopolarità,
è a sperare che sparisca la brutta fama guadagnatasi
<span class="pagenum" id="Page_292">[292]</span>
dal paese, che passa per essere copioso di gozzuti, che
per altro io non vidi mai.
</p>

<p>
Oltre la casa del predetto signor Guaita, ve n’ha
pure altra signorile del signor Cesare Carpani, al quale
molto è debitore il paese per aver concesso che da’ suoi
fondi si derivasse l’acqua eccellente della quale è ora
abbondevolmente fornito; ed altra casa della signora
Erminia Carpani. Dalla prima si gode il prospetto severo
della vallata di Caslino, degna dello studio e del
pennello d’un artista. Qui infatti venivano negli anni
scorsi e lo Stefani e il De Albertis e il Castoldi, che
nell’autunno del passato 1871 vi perdette la buona e
affettuosa moglie. Nel camposanto vi fu da lui collocato
il monumento, pel quale io dettai, a memoria
della egregia donna, la seguente iscrizione:
</p>

<p class="center">
A Giovanna Castoldi-Villa<br />
Che dalla natia Milano<br />
Venuta invano a chiedere<br />
Alla purezza di questo aere<br />
I consueti conforti<br />
Vi moriva addì XVI ottobre MDCCCLXXI<br />
Il marito Guglielmo Castoldi pittore<br />
E i giovanetti figli Romeo e Cesare<br />
Seco portando ovunque<br />
La santa memoria di sue miti virtù<br />
Qui<br />
Dove ne deposero inconsolabili le spoglie<br />
P. Q. P.
</p>

<p>
Presso il ponte e lungo il fiume sorge lo stabilimento
a filatojo di seta già del Bonsignori, ora del Bressi;
e a notte, allorquando vi si lavora, quelle tante finestre
illuminate in quell’avvallamento in cui si trova
<span class="pagenum" id="Page_293">[293]</span>
servono di fantastico effetto alla villa Carpani ed alla
villa Matilde, che stanno sulla sponda opposta, le quali
s’uniscono ai voti delle case Cesare Carpani e Guaita,
perchè il camino del vapore venga alzato e sia tolto
l’incomodo fumo e il puzzo che in densa colonna si
svolgono da esso.
</p>

<div class="figcenter"><a id="fill-292b"></a>
  <img src="images/ill-292b.jpg" alt="" />
<p class="caption">Villa Matilde a Pontelambro.</p>
</div>

<p>
Nella primavera del 1863 io era ospite del signor
Carlo Carpani, e nel passare questo ponte, rivolgendomi
ad ammirare la pittoresca scena del Lambro dalla
parte appunto di Caslino, meravigliavo come mai nessuno
avesse mai pensato a tramutare in villa il brutto
casolare che s’ascondeva tra i peschi e mille altre
piante; perocchè la postura fosse fra le più invidiabili,
essendo su facile poggio, avente a ridosso la montagna
boscosa che gli serviva di sfondo magnifico, e al piede
gli si sprofondava il Lambro col più pittoresco effetto;
e sì mi invaghii dell’idea, che in breve ora ne conchiusi
per me l’acquisto, e nel successivo anno s’elevava già
su quell’eminenza la piccola mia villa, cui, in omaggio
alla mia sposa, imponevo il nome di villa Matilde.
</p>

<p>
Perdonerà il lettore, se l’affetto ch’io porto a questo
loghicciuolo, al quale ebbi la presunzione d’essere io
medesimo architetto, mi trasse qui a fornirgli il riscontro
di sua veduta; nè poi, permettendo ch’io dica
dell’opera mia, concederà che ne parli, togliendo alcuni
brani da un’appendice a stampa del giornale <i>La
Fama</i>, di quel mio dotto e dilettissimo amico che è
Pietro Cominazzi, e che egli riprodusse a parte nell’accompagnarmi
sette sonetti ad illustrazione di altrettanti
medaglioni di marmo de’ quali decorai, per un
mio concetto patriottico e letterario ad un tempo, la
terrena sala.
</p>

<p>
<span class="pagenum" id="Page_294">[294]</span>
</p>

<p>
“E poichè parlasi del Pian d’Erba non vuole chi
traduce<a class="tag" id="tag33" href="#note33">[33]</a> lasciarsi sfuggire il destro di ricordare la.
<i>Villa Matilde</i>, proprietà dello scrittore di queste lettere,
un Casino Svizzero che, quasi grazioso nido d’augelli,
si addossa al monte di San Salvatore non lungi
dalle scaturigini del Lambro e sovrasta al popoloso ed
industre borgo di Ponte. Coll’intuizione del poeta, il
Curti scoperse quel sito, sebbene nascosto tra fittissime
piante, e coll’ingegno dell’artista architetto il cangiò
da umile abituro in leggiadra dimora, non angusta,
ma comodissima, sebbene ristretta, togliendo ai massi
della montagna lo spazio che facea d’uopo ad ampliarla
ed a compierne la salita ed il giardino. L’amore alle
arti, che il guidò nell’opera bella e sagace, e diresse
ogni cosa dalle bisogne più ricercate alle più umili, il
trasse ad arricchire l’amenissimo soggiorno di squisiti
dipinti e di pregiate scolture, sette delle quali, a bella
posta trattate in medaglioni con cui adornar si piacque
un’ampia sala, recano, effigiate dallo scalpello del
Tantardini, del Magni e del Buzzi-Leone, le sembianze
dell’Alfieri, del Monti, del Foscolo, del Parini, del Niccolini,
del Leopardi e del Giusti; oltre un bel gruppo
di Giovanni Cabialia, cresciuto alla scuola di P. Marchesi. Una copiosa biblioteca conforta, nei riposi del
corpo, lo spirito del Poeta, lo ristora delle assidue ed
onorate fatiche del Foro e del Parlamento, e giova a
rinvigorire la memoria dell’erudito, che da quel suo
<span class="pagenum" id="Page_295">[295]</span>
tranquillo e beato asilo scopre ne’ villaggi circostanti
le grandi orme del Popolo Re. Fra i molti dipinti primeggiano
un Salvator Rosa, un Maratti ed un Poussin,
e recano fede del buon gusto e dell’amore del Curti
allo stile classico ed immortale, e fra le opere moderne
ha i primi onori un bel ritratto di donna, di Cesare
Poggi e una bella tela del Castoldi, testè ammirata
alla pubblica mostra nel Palazzo di Brera, nella quale
si raccoglie e compenetra il bello per arte e per natura,
esternamente visibile, della villa che abbiamo in
guisa rapida e succinta imperfettamente descritta.„
</p>

<p>
Più tardi, cioè nell’agosto 1870, il medesimo Cominazzi,
regalandomi d’una sua pubblicazione <i>Plejade dei
Poeti Politici Italiani moderni, medaglioni in marmo
nella villa Matilde</i><a class="tag" id="tag34" href="#note34">[34]</a>, ristampando la lettera suddetta,
vi soggiungeva:
</p>

<p>
“Ora risalutando la villa e le sembianze dei Poeti,
Plejade gloriosa da te riunita a ricordo di quegli illustri
che fecero famosa ai nostri giorni o poco addietro
nel politico arringo l’età che viviamo, pensai di tributare
a ciascheduno di loro, col mio povero verso, l’omaggio
di chi sente e non dimentica,
</p>

<div class="poem"><div class="stanza">
<p class="i04">VITTORIO ALFIERI.</p>

</div><div class="stanza">
<p class="i01"><i>Dello scultore cav. Pietro Magni.</i></p>

</div><div class="stanza">
<p class="i01">Onta e sprezzo a colui che te maestro,</p>
<p class="i02">  Te non saluta libero poeta,</p>
<p class="i02">  E nell’opra del tuo terribil estro</p>
<p class="i02">  L’ingegno reverente non accheta!</p>
<p class="i01"><span class="pagenum" id="Page_296">[296]</span></p>
<p class="i01">Tu per cammino al cieco volgo alpestro</p>
<p class="i02">  Traevi ardito a generosa meta,</p>
<p class="i02">  E noi guidavi, tu vigile e destro,</p>
<p class="i02">  Al raggio singolar del tuo Pianeta:</p>

</div><div class="stanza">
<p class="i01">Di Libertà il Pianeta, e di quel lume,</p>
<p class="i02">  — Fiaccola ai vivi, eterna gloria ai morti,&nbsp;—</p>
<p class="i02">  Inconsumabil fiamma è il tuo volume.</p>

</div><div class="stanza">
<p class="i01">Or che stupir se Libertà traligna</p>
<p class="i02">  Quando Italia, non più popol di forti,</p>
<p class="i02">  Al suo grande Astigian fatta è matrigna!</p>
</div></div>

<div class="poem"><div class="stanza">
<p class="i04">GIUSEPPE PARINI.</p>

</div><div class="stanza">
<p class="i01"><i>Dello stesso.</i></p>

</div><div class="stanza">
<p class="i01">A te del vizio correttor sagace,</p>
<p class="i02">  Gentil cantor del <i>nobile Mattino</i>,</p>
<p class="i02">  Cui diede amico il Ciel del Venosino</p>
<p class="i02">  Arguzia, grazia, fantasia ferace;</p>

</div><div class="stanza">
<p class="i01">A te la moda, petulante, audace,</p>
<p class="i02">  Fronda non tolse dell’allôr divino;</p>
<p class="i02">  Chè fra l’ira di parte è tuo destino</p>
<p class="i02">  Agli avversi vessilli intimar pace.</p>

</div><div class="stanza">
<p class="i01">Tu l’aureo stil, le immagini venuste</p>
<p class="i02">  Chiedi al passato e del saver la fonte,</p>
<p class="i02">  Chiedi alla nuova età le idee robuste.</p>

</div><div class="stanza">
<p class="i01">Così d’Arte sovrana il magistero</p>
<p class="i02">  Stringe, di tempo e d’uom sfidando l’onte,</p>
<p class="i02">  In connubio immortale il Bello e il Vero.</p>
</div></div>

<div class="poem"><div class="stanza">
<p class="i04">VINCENZO MONTI.</p>

</div><div class="stanza">
<p class="i01"><i>Dello scultore cav. Antonio Tantardini.</i></p>

</div><div class="stanza">
<p class="i01">Solo una volta il vidi, e ancor mi suona</p>
<p class="i02">  Dentro la mente quella voce amica:</p>
<p class="i02">  Non può l’età, che pur nulla perdona,</p>
<p class="i02">  La sacra cancellar memoria antica:</p>

</div><div class="stanza">
<p class="i01"><span class="pagenum" id="Page_297">[297]</span></p>

</div><div class="stanza">
<p class="i01">Che splendida risorge e par mi dica</p>
<p class="i02">  Nell’immagine sua: “Fa core e tuona</p>
<p class="i02">  Contro una gente, che al ben far nimica,</p>
<p class="i02">  Coll’insulto e l’oblio mi guiderdona.</p>

</div><div class="stanza">
<p class="i01">Me cantor di Prometeo e di Bassville,</p>
<p class="i02">  Redivivo Allighier me plaudía Roma,</p>
<p class="i02">  Chè in quel Sol fisse io primo ho le pupille.</p>

</div><div class="stanza">
<p class="i01">Per me, per me nell’italo idïoma</p>
<p class="i02">  Men famosa non è l’ira d’Achille....</p>
<p class="i02">  Or si nieghi l’alloro alla mia chioma!„</p>
</div></div>

<div class="poem"><div class="stanza">
<p class="i04">UGO FOSCOLO.</p>

</div><div class="stanza">
<p class="i01"><i>Dello scultore Luigi Buzzi-Leone.</i></p>

</div><div class="stanza">
<p class="i01">Spirto inquieto, indomito, iracondo,</p>
<p class="i02">  Dei mali altrui più che de’ tuoi profeta,</p>
<p class="i02">  Disdegnoso degli uomini, profondo</p>
<p class="i02">  Critico e pensator, divin poeta:</p>

</div><div class="stanza">
<p class="i01">Ond’è che il verso, onde il tuo stil fecondo</p>
<p class="i02">  D’una tant’aura popolar si allieta?</p>
<p class="i02">  Ond’è che tu, forse ad altrui secondo,</p>
<p class="i02">  Della gloria primier tocchi la meta?</p>

</div><div class="stanza">
<p class="i01"><span class="smcap">Libertà</span> e <span class="smcap">Patria</span>, che un amor congiunse,</p>
<p class="i02">  — E di lor sole poche menti han sazie,&nbsp;—</p>
<p class="i02">  Le magnanime idee t’ebber dischiuse.</p>

</div><div class="stanza">
<p class="i01">Quando sull’urna tua scrisser le Muse:</p>
<p class="i02">  “<i>Al Cantor de’ Sepolcri e delle Grazie</i>,„&nbsp;—</p>
<p class="i02">  “<i>Alla Fede immutata</i>„ Italia aggiunse.</p>
</div></div>

<div class="poem"><div class="stanza">
<p class="i04">GIAN. BATT. NICCOLINI.</p>

</div><div class="stanza">
<p class="i01"><i>Dello scultore cav. Antonio Tantardini.</i></p>

</div><div class="stanza">
<p class="i01">Veglio, che pensi? Dal sembiante austero</p>
<p class="i02">  Quanta spirar profetic’aura io miro,</p>
<p class="i02">  L’aura che un tempo all’italo deliro</p>
<p class="i02">  L’altrui scoverse menzogner pensiero?</p>

</div><div class="stanza">
<p class="i01"><span class="pagenum" id="Page_298">[298]</span></p>

</div><div class="stanza">
<p class="i01">“Non credete a costei!<a class="tag" id="tag35" href="#note35">[35]</a> Sogna l’impero,</p>
<p class="i02">  Sogna e cova nel petto onta e raggiro:</p>
<p class="i02">  A Libertà, dei Popoli sospiro,</p>
<p class="i02">  Può il varco aprir la cattedra di Piero?„</p>

</div><div class="stanza">
<p class="i01">E il ver dicevi, o generoso Vate;</p>
<p class="i02">  Colei tradiva, e lo stranier ribaldo</p>
<p class="i02">  Ribadia le catene a Libertate.</p>

</div><div class="stanza">
<p class="i01">Col verso intanto vigoroso e caldo</p>
<p class="i02">  — Tremendo esempio alla più tarda etate&nbsp;—</p>
<p class="i02">  Tu evocavi la grande ombra di Arnaldo.</p>
</div></div>

<div class="poem"><div class="stanza">
<p class="i04">GIACOMO LEOPARDI.</p>

</div><div class="stanza">
<p class="i01"><i>Del medesimo.</i></p>

</div><div class="stanza">
<p class="i01">Sofo e Poeta, Te l’Italia inchina</p>
<p class="i02">  Sublime ingegno, e non bugiarda fama</p>
<p class="i02">  Di tre favelle imperador ti chiama,</p>
<p class="i02">  E tre corone al tuo capo destina.</p>

</div><div class="stanza">
<p class="i01">Di Libertà, che indocile si ostina</p>
<p class="i02">  Spezzare i ceppi della patria grama,</p>
<p class="i02">  Svegli nei cor la generosa brama</p>
<p class="i02">  Colla splendida tua mente indovina.</p>

</div><div class="stanza">
<p class="i01">Ecco, libera Italia, ed i nepoti</p>
<p class="i02">  Alzare i marmi al Ghibellin sdegnoso,</p>
<p class="i02">  Che scopria del futuro i mondi ignoti.</p>

</div><div class="stanza">
<p class="i01">Ma l’opra è monca... e Tu dal tuo riposo</p>
<p class="i02">  Sorgi e un inerte popolo riscuoti,</p>
<p class="i02">  Ad osar pronto ed a compir ritroso.</p>
</div></div>

<div class="poem"><div class="stanza">
<p class="i04">GIUSEPPE GIUSTI.</p>

</div><div class="stanza">
<p class="i01"><i>Dello scultore cav. P. Magni.</i></p>

</div><div class="stanza">
<p class="i01">D’Archiloco lo strale e d’Aristarco</p>
<p class="i02">  Il flagello tu vibri acre, temuto,</p>
<p class="i02">  E collo stil sprezzatamente arguto</p>
<p class="i02">  Facile t’apri agli intelletti il varco.</p>

</div><div class="stanza">
<p class="i01"><span class="pagenum" id="Page_299">[299]</span></p>

</div><div class="stanza">
<p class="i01">Se il colpo aggiusta l’infallibil arco,</p>
<p class="i02">  Punge e vellica a un tempo il ferro acuto,</p>
<p class="i02">  Chè tu mai non obblii, prudente e astuto,</p>
<p class="i02">  D’ammonir dilettando il doppio incarco.</p>

</div><div class="stanza">
<p class="i01">Come, o Cantor di <i>Gingillino</i>, il verso,</p>
<p class="i02">  Che dal semplice trae forma e vaghezza,</p>
<p class="i02">  Nella mente s’addentra e vi si chiude!</p>

</div><div class="stanza">
<p class="i01">Tal che il tuo dir, sì dall’altrui diverso,</p>
<p class="i02">  Più volontier s’ascolta, e più s’apprezza,</p>
<p class="i02">  Quanto si mostra men, la sua virtude.</p>
</div></div>

<p>
Su Ponte, sotto l’arco presso la casa de’ Bonsignori,
ora Bressi, eravi un fresco, riconosciuto come indubbiamente
di Bernardino Luini; ma con imperdonabile
incuria di tutti, abbandonato alle ingiurie del tempo e
delle stagioni, in questi ultimi anni deperì e si scrostò
talmente, che l’ultimo resto, fattovi sparire dal signor
Bressi, non gli può essere ascritto a colpa.
</p>

<p>
Ora non lasceremo Pontelambro senza ascendere la
vicina e magnifica villa del signor Luigi Carpani, che
l’eredò dal padre Carlo, e che fu già architettata dal
Moraglia, con giardino eseguito su disegno di quel
grande prospettico che fu Alessandro Sanquirico.
</p>

<p>
Vi precede come una specie di parco, che le aggiunge
grandiosità, con ampio viale fiancheggiato di
alti alberi e roseti e tuje, e pel quale si monta in carrozza
alla casa. In essa poi vi sono pregevoli quadri
d’animali, del Londonio; qualche buon Fiammingo;
due battaglie, del Borgognone; una tela d’Arienti ed
una del Migliara. Recentemente il suo attuale proprietario
vi recò altri pregevolissimi dipinti di scuole
antiche, come lo Sposalizio di S. Caterina col Bambino,
del Padovanino; una tavola di Cima da Conegliano
<span class="pagenum" id="Page_300">[300]</span>
rappresentante S. Giovanni Battista e S. Pietro
Martire; una figura veneziana, di Gentile Bellini; quattro
quadri di Santi Benedettini, di Daniele Crespi, e
due tele di Brill, una testa del Velasquez, ecc. ecc. — Dallo
spiazzo avanti la casa si ha una superba vista
del Pian d’Erba.
</p>

<p>
Uscendo dalla villa Carpani, in due passi s’è al
paesello di Lezza, dove era un tempo un convento di
Serviti, che il tennero dal 1508 al 1510 e che ora è
abbandonato al nitro che ne invade i bei sotterranei.
La piscina che vi fu eretta e coperta di portico, raccoglie
l’acqua fresca e salubre che vi scende dal monte
sovrastante.
</p>

<p>
Lezza ha estremo bisogno di imitare Pontelambro e
di dar mano al piccone ed al martello e allargare la
sua unica via, così angusta da passarvi appena una
carrozza, e causa che i diretti per la Vallassina abbandonassero
affatto questa parte ed eleggessero esclusivamente
la strada di Longone.
</p>

<p>
Oltre Lezza, al di là del Lambro, siede Carpesino,
che taluni presumono tragga il nome da <i>Carpe sinum</i>,
piglia il porto; e se ciò fosse, sarebbe memoria che
sin qui si estendesse l’Éupili. Vi hanno ville i Nava
e i Caldara; più su vi è Brugora come sul ciglio di
un pendío, e per istrade praticate fra’ boschi si va a
Proserpio e Longone, che noi già abbiamo conosciuto;
mentre progredendo per la via che qui ne condusse,
si trova Arcellasco, poi la Resica, ove è un filatojo già
de’ Carpani di Ponte, ora dei fratelli Ronchetti; e un
altro dei Mambretti; e finalmente si giugne al ponte
della Malpensata.
</p>

<div class="chapter">
<p><span class="pagenum" id="Page_301">[301]</span></p>

<h2 id="esc33">ESCURSIONE TRENTESIMATERZA.
<span class="smaller">SAN SALVATORE.</span></h2>
</div>

<div class="blockchap">
<p>
I <i>Geritt</i>. — Mornico. — Crevenna. — Ville Bressi e Genolini. — Il torrente
Bova. — La dara. — San Salvatore. — Il convento. — Il signor
Boselli. — Giovanni Biffi. — Il tronco mellifero. — La villa Righetti.
</p>
</div>

<p>
Da Lezza, per una via ampia sì ma acclive e che
mano mano si ascende scopre miglior orizzonte, perchè
rivela da una parte il lago di Pusiano e dall’altra
quello d’Alserio, e con essi i loro vicini paesi, si arriva
a Mornico, villaggio che si confonde con quel di
Crevenna, sì che il nome del primo, più che sulla pietra
miliare, non è ripetuto da alcuno.
</p>

<p>
A mezzo per altro di quest’ampia via dove si volge,
formando angolo, s’apre una tal vista, che chi vi avesse
a fabbricare una casa vi troverebbe certo a deliziare
lo sguardo.
</p>

<p>
Invece meno accorti speculatori, nel sottoposto vallone,
vi eressero casini, tra cui quello detto dei Gerini
(<i>Geritt</i>), nel quale già prendeva riposo dalle teatrali
fatiche il tenore di bella fama Bulterini, e da qualche
anno quella esimia artista soprano, che è la signora
<span class="pagenum" id="Page_302">[302]</span>
Enrichetta Berini e il di lei marito Osmondo Meini,
basso cantante di egregia riputazione. In compenso
della limitata vista, vi si gode della piena libertà,
perchè fuor dell’accesso e dello sguardo comune.
</p>

<p>
In Crevenna vi sono le ville dei signori Bressi e dei
Genolini, e presso il paese si dirupa in profondo vallone
il torrente Bova, che poi, quando mena le sue
acque tumultuose, le gitta nel Lambro poco disotto a
Carpesino.
</p>

<p>
Nella villa de’ Genolini, quando apparteneva ai signori
Fontana, traeva frequente ospite amatissimo quel
gentile scrittore e poeta, che ognun conosce in Giulio
Carcano, e quivi ispiravasi egli ad inni leggiadri, de’
quali alcun breve saggio reca il presente mio libro.
</p>

<p>
Sul piazzale della chiesa parrocchiale s’apre la via
che guida a San Salvatore. Quantunque essa sia abbastanza
erta, pure è ampia e tale da potersi valere
della <i>dara</i>, specie di veicolo primitivo trascinato da’
buoi, di che i proprietarî delle ville che vi sono a quell’altezza si valgono bene spesso.
</p>

<p>
Merita di salire a San Salvatore, che, stando al piano
vedesi poggiare a mezzo la montagna, cui dà il nome,
come un nido di aquile.
</p>

<p>
Quando si è giunti colà, si trova soddisfatti, perchè
dal viale che sta innanzi al caseggiato si ha uno stupendo
panorama, tale da far riscontro alla cima di
Galbiate che gli sta di fronte sull’ultimo confine del
bacino dell’Éupili antico.
</p>

<p>
Pervenuto a quellaltezza, al cospetto di sì maravigliosa
natura, a voi, come già a me, correrebbero al
labbro i versi del buon Parini:
</p>

<p>
<span class="pagenum" id="Page_303">[303]</span>
</p>

<div class="poem"><div class="stanza">
<p class="i01">Oh beato terreno,</p>
<p class="i02">  Del vago Éupili mio,</p>
<p class="i02">  Ecco alfin nel tuo seno</p>
<p class="i02">  M’accogli; e del natio</p>
<p class="i02">  Aëre mi circondi,</p>
<p class="i02">  E il petto avido inondi!<a class="tag" id="tag36" href="#note36">[36]</a></p>
</div></div>

<p>
San Salvatore è un convento che già fu de’ Cappuccini,
e che dalla loro soppressione fu tramutato in villeggiatura.
L’ebbe il signor Boselli, rinomato istitutore
di Milano, che qui conduceva i suoi convittori a ritemprare
la salute, nelle vacanze autunnali, coll’aere
puro che vi regna; ma sorvenuto il 1848, nelle memorande
cinque giornate, caduto vittima del piombo
austriaco, la villa venne dalle leggiadrissime sue figlie
tenuta.
</p>

<p>
Visitandola, più d’una volta vi trovai, come vi trovano
tutti, il più grazioso ricevimento dalla gentilissima
signora Irene Boselli, moglie a quel colto scrittore
che è Giovanni Biffi, l’autore della <i>Ghita del Carrobio</i>
e del <i>Prina</i>, il quale una volta mi fu anche cicerone
del luogo, e mi mostrò parte a parte ogni sala, ogni
cella, e la chiesa, a cui traggono i devoti di Crevenna
in certe solennità, e sulla quale, non saprei con quanto
diritto, spiega il Comune pretesa <i>ab immemorabili</i>, additandomi
la stanza dove venne ospitato San Carlo
Borromeo e i mobili da lui usati, e via via l’orto, il
cascinale e il viale che poi mette al sentiero che percorre
la montagna fino a Caslino. Quel giorno, sorridendo,
dopo avermi condotto presso un gran tronco
<span class="pagenum" id="Page_304">[304]</span>
d’albero che giaceva in terra, mi ripeteva i versi del
Manzoni:
</p>

<div class="poem"><div class="stanza">
<p class="i01">Stillano miele i tronchi:</p>
<p class="i01">Ove copriano i bronchi,</p>
<p class="i01">Ivi germoglia il fior;</p>
</div></div>

<p>
ed accennando a quel tronco abbattuto, dicevami come
il dì prima avesse trovato essere stato tutto cavo e
pieno del più eletto miele, che estraeva in due ben
capaci recipienti. Da qui egli poi muoveva, infaticabile
Nembrod, a cacciar lepri pei monti, delle quali prese
frequenti fa parte agli amici.
</p>

<p>
Il convento di San Salvatore è ora esclusiva proprietà
della signora Boselli-Righetti, figliuola al sullodato
istitutore milanese.
</p>

<p>
Le comitive allegre ed instancabili, a San Salvatore
non fanno spesso che una prima sosta; perocchè si dirigano
sovente dopo per aspro sentiero al <i>Buco del
Piombo</i>, cui ho riservata la ventura escursione, o alla
<i>Colma</i>, che altro non è che il vertice del monte, dal
quale è dato di spaziare per gli opposti versanti; e lo
sguardo, signore da una parte del Pian d’Erba e della
Brianza, dall’altra segue tutta la linea non meno superba
del lago di Como. I coraggiosi son molti, e fra
questi non mancano mai le gentili signore.
</p>

<div class="figcenter"><a id="fill-304b"></a>
  <img src="images/ill-304b.jpg" alt="" />
<p class="caption">Interno del Buco del Piombo.</p>
</div>

<div class="chapter">
<p><span class="pagenum" id="Page_305">[305]</span></p>

<h2 id="esc34">ESCURSIONE TRENTESIMAQUARTA.
<span class="smaller">IL BUCO DEL PIOMBO.</span></h2>
</div>

<div class="blockchap">
<p>
La strada. — Il Buco del Piombo. — Onde il nome? — Aneddoto. — Esterno. — Scopo. — Interno. — Iscrizione. — Concorso
di gente. — I versi
di Torti.
</p>
</div>

<p>
E noi, poichè siamo già a San Salvatore, continuiamo
la via pel <i>Buco del Piombo</i>. È lunga, è aspra,
ma retrocedere per pigliar l’altra dell’opposto ciglione
del monte non ne pare conveniente.
</p>

<p>
È però cammino ameno e pittoresco, e se i piedi
faticano, lo sguardo si diverte e gode.
</p>

<p>
Sorpassiamo gli incidenti del cammino, ed eccoci di
sotto al Buco del Piombo.
</p>

<p>
Anni addietro abbisognava di certo coraggio per
inerpicarsi fino al punto, dal quale, per mezzo d’una
scala a mano, si poteva penetrare nell’antro; ma dopo
che tutte queste Alpi, come le chiamano quei del paese,
vennero in proprietà del conte Turati, che su di esse
vi stabilì una razza di cavalli, la bisogna è mutata:
l’accesso è reso più praticabile e comodo.
</p>

<p>
Non creda il lettore che la caverna per la quale
entriamo tenga fede al suo nome; traccia di piombo
<span class="pagenum" id="Page_306">[306]</span>
non vi si riscontra, nè pare vi sia stato mai; non
diamo però le spese al cervello per indovinarne la
ragion del nome; vi chiaccherarono intorno e scrissero
assai e assai, ed un costrutto non se n’è per anco
cavato. Narrasi anzi, a tale proposito, un aneddoto.
Nel vicino convento de’ Cappuccini di San Salvatore,
che abbiamo testè veduto, nella biblioteca del chiostro,
stava un volume legato, sul cui dosso leggevasi il titolo:
<i>Origine del Buco del Piombo</i>. La mano d’ogni
visitatore correva a togliere il volume dallo scaffale,
curioso di leggervi una tale origine; ma ne rimaneva
scornato: il volume non era che un pezzo di legno foggiato
a libro, fratesco scherzo, del quale si trova il
riscontro in Venezia ai Frari, dove è consimile volume
lavorato dal celebre Brustolon.
</p>

<p>
Sull’ingresso dell’antro veggonsi avanzi di muraglie
e d’arpioni, onde s’ha a credere che vi fossero applicate
porte e che però vi abitasse gente. Serviva a vedetta
militare od a presidio? era rifugio di predoni o
di banditi? ricoveravan qui, com’altri presumono, i
Longobardi cacciati dall’ira de’ Franchi? Non v’è memoria
o scritto che il dica. L’atrio che sarebbe stata
la parte abitabile, è spazioso: ha la larghezza di metri
38, l’altezza di 42 e la lunghezza di 55, ed è sempre
qui che le brigate che vi montano si rifocillano
colle provvigioni di bocca mandate innanzi.
</p>

<p>
Ma la caverna si interna e sprofonda per un vano
quasi continuo della larghezza di metri nove e dell’altezza
di otto, e vi si può camminare per circa 188
metri coll’aiuto della luce del giorno; più avanti si va,
si va accendendo qualche torcia, e dopo 18 metri di
<span class="pagenum" id="Page_307">[307]</span>
cammino, si giunge a un punto dove a destra s’apre
altra caverna larga circa metri 1,30, ed avanzando per
una trentina d’altri metri, leggesi una lapide che vi
fu messa, del tenore seguente:
</p>

<p class="center">
S. A. I. il Princ. Raineri Vicerè<br />
Consigliere De-Capitani<br />
Ciambellano conte Paar.<br />
Gli 8 maggio 1819.
</p>

<p>
Altri si spinsero più in là; trovarono che lo speco ora
abbassavasi, ora rialzavasi; che acque vi correvano in
ruscelli o formavano pozze; finchè non parve andare
più avanti, forse essendo anche ciò pericoloso.
</p>

<p>
Ho già detto a suo luogo come vi abbia chi opini
che questa caverna vada e s’inoltri fin presso la fonte
Pliniana del lago di Como; ma non sono che pure supposizioni,
alle quali nulla porge fondamento.
</p>

<p>
Sotto dell’antro, o Buco del Piombo, corre il torrente
Bova, per mezzo a un letto franato e fra roccie, che
ne fan quasi un orrido d’artistico effetto; ma pur di
questo torrente ho parlato nella passata escursione.
</p>

<p>
La curiosità chiama moltissimi visitatori al Buco del
Piombo; dirò di più: non v’ha villeggiante o forestiero
che sia venuto nel Pian d’Erba, il quale non l’abbia
una volta almeno fatto scopo di una sua pellegrinazione.
</p>

<p>
Così lo ricordava il Torti in que’ versi che dal Pian
d’Erba dettava:
</p>

<div class="poem"><div class="stanza">
<p class="i01">O selvose montagne, o gioghi erbosi,</p>
<p class="i02">  O di lontan sovreminenti al verde</p>
<p class="i02">  Cornuti massi, o dolce aere vitale,</p>
<p class="i02">  O dal sol di settembre illuminate</p>
<p class="i01"><span class="pagenum" id="Page_308">[308]</span></p>
<p class="i02">  Felici rive, umili poggi e sparsi</p>
<p class="i02">  Casali e ville, e pascoli e vigneti</p>
<p class="i02">  Dell’Éupili ridente; o vasto speco</p>
<p class="i02">  Di nome senza origine, su in alto</p>
<p class="i02">  A mezzo monte dalle curve strade</p>
<p class="i02">  Per gran paese riveduto sempre;</p>
<p class="i02">  O collinetta sovra l’altre amica</p>
<p class="i02">  Ov’io sedeva a contemplar la mesta</p>
<p class="i02">  Valle del mio Segrin; voi già mia prima</p>
<p class="i02">  Delizia e voluttà, di tutto l’anno</p>
<p class="i02">  Speme e pensier...</p>
</div></div>

<p>
Oh! veramente son questi luoghi tali da ispirare e
da accendere gli estri del poeta; nè vi fu amico delle
Muse che a queste delizie del Pian d’Erba traendo,
non se ne sia ispirato, non ne abbia poi ne’ carmi
espresse le soavi dolcezze.
</p>

<div class="chapter">
<p><span class="pagenum" id="Page_309">[309]</span></p>

<h2 id="esc35">ESCURSIONE TRENTESIMAQUINTA.
<span class="smaller">LA VILLA AMALIA.</span></h2>
</div>

<div class="blockchap">
<p>
La villa Amalia. — Guido Carpano e il convento di S. Maria degli Angeli. — L’avv.
Rocco Marliani. — Il palazzo, il giardino e il bosco. — Il
monumento a Parini. — Monti e Foscolo ospiti. — Episodio
della Mascheroniana. — La torre.
</p>
</div>

<p>
Ridiscesi a Crevenna, proseguiamo la via che ci condusse
da Lezza, e dopo qualche centinaia di passi, ci
ritroviamo ad Erba superiore.
</p>

<p>
Noi riserbandoci a veder il paese, per ora arrestiamoci
qui davanti alla villa Amalia, che ha innanzi
vaghi tappeti d’erba e vasto piazzale. Due facciate ha
la villa; l’una riguarda al giardino, l’altra alla corte:
a quella cresce grandiosità una gradinata e un padiglione;
a questa bellissimi bassorilievi in terra cotta;
ma l’ingresso è per un cancello da questa parte che
sta di fronte ad Erba. La chiesa laterale ti rammenta
subito che un dì potesse essere questo luogo un convento.
Infatti vi fu fabbricato da Guido Carpano e
dalla chiesa fu detto di Santa Maria degli Angeli.
</p>

<p>
Francesco Del Conte vi stabilì i Cappuccini; passò di
poi ai Filippini; finchè al principiar del secolo corrente,
<span class="pagenum" id="Page_310">[310]</span>
l’avvocato milanese Rocco Marliani, consigliere
della Corte d’Appello, l’acquistò, e su disegno di quel
valente architetto che fu Leopoldo Polak, vi eresse la
sontuosa villa che, dal nome della propria sposa, appellò
Amalia.
</p>

<p>
Nel cortile di essa lasciò memoria di ciò nell’iscrizione
seguente:
</p>

<p class="center">
Rochus Petri Fil. Marlianus<br />
Domo Mediolano<br />
Cœnobi veteris operibus a solo ampliatis<br />
Villam extruxit ornavit<br />
Amaliam<br />
Ex conjugis karissimæ nomine appellandum<br />
Anno 1801<a class="tag" id="tag37" href="#note37">[37]</a>.
</p>

<p>
E dirimpetto a tal lapide stanno i seguenti versi
d’Orazio:
</p>

<div class="poem"><div class="stanza">
<p class="i01">Hoc erat in votis: modus agri non ita magnus</p>
<p class="i02">  Hortus ubi, et tecto vicinus jugis aquæ fons,</p>
<p class="i02">  Et paulum sylvæ super his foret. Auctius, atque</p>
<p class="i02">  Dî melius fecere. Bene est. Nihil amplius oro<a class="tag" id="tag38" href="#note38">[38]</a>.</p>
</div></div>

<p>
Vi condusse il Marliani artisti ad abbellirla, e di
<span class="pagenum" id="Page_311">[311]</span>
Giuseppe Bossi infatti vedesi un’Aurora, dipinta nella
sala di mezzo del palazzo; e nel giardino, o a meglio
dire, nel bosco che vi fa parte, rizzò un tempietto sacro
alla Prudenza, rappresentata da una statua che vi
sorge nel mezzo, e poco appresso collocò due statue,
Diana ed Atteone. Dove poi l’ombra è più oscura del
bosco, eresse un monumento con un busto, opera di
Giuseppe Franchi, tutto recinto di macchie d’alloro,
fiancheggiato da funereo cipresso, e lo consacrò alla
memoria di Giuseppe Parini, che fu sovente ospite
venerato del Marliani; e comechè nel sottoposto sotterraneo
ei vi avesse collocato un organo che, tocco,
mandava una mesta armonia, così aveva fatto scolpire
sulla base del monumento a Parini i quattro versi di
lui, tolti all’ode <i>All’inclita Nice</i>:
</p>

<div class="poem"><div class="stanza">
<p class="i01">Qui ferma il passo, e attonito</p>
<p class="i02">  Udrai del pio cantore</p>
<p class="i02">  Le commosse reliquie</p>
<p class="i02">  Sotto la terra argute sibilar.</p>
</div></div>

<p>
E come Parini, qui venivano accolti dalla cordialità
e dall’affetto riverente del Marliani anche Foscolo e
Monti, il qual ultimo raccomandò alla imperitura memoria
dei posteri il nome della villa, illustrando la
tomba del grande poeta che vi è conservata, nelle seguenti
terzine della sua <i>Mascheroniana</i>:
</p>

<div class="poem"><div class="stanza">
<p class="i01">I placidi cercai poggi felici</p>
<p class="i02">  Che con dolce pendío cingon le liete</p>
<p class="i02">  Dell’Éupili lagune irrigatrici;</p>

</div><div class="stanza">
<p class="i01">E nel vederli mi sclamai: Salvete,</p>
<p class="i02">  Piagge dilette al ciel, che al mio Parini</p>
<p class="i02">  Foste cortesi di vostr’ombre quete!</p>

</div><div class="stanza">
<p class="i01"><span class="pagenum" id="Page_312">[312]</span></p>

</div><div class="stanza">
<p class="i01">Quand’ei fabbro di numeri divini</p>
<p class="i02">  L’acre bile fe’ dolce, e la vestía</p>
<p class="i02">  Di tebani concenti e venosini,</p>

</div><div class="stanza">
<p class="i01">Parea de’ carmi suoi la melodia</p>
<p class="i02">  Per quell’aura ancor viva; e l’aure e l’onde</p>
<p class="i02">  E le selve eran tutte un’armonia.</p>

</div><div class="stanza">
<p class="i01">Parean d’intorno i fior, l’erbe, le fronde</p>
<p class="i02">  Animarsi e iterarmi in suon pietoso:</p>
<p class="i02">  Il cantor nostro ov’è? chi lo nasconde?</p>

</div><div class="stanza">
<p class="i01">Ed ecco in mezzo di recinto ombroso</p>
<p class="i02">  Sculto un sasso funebre che dicea:</p>
<p class="i02">  <i>Ai sacri Mani di Parin riposo</i>...</p>

</div><div class="stanza">
<p class="i01">Ed una non so ben se donna o dea</p>
<p class="i02">  (Tese l’orecchio, aguzzò gli occhi il vate</p>
<p class="i02">  E spianava le rughe e sorridea)</p>

</div><div class="stanza">
<p class="i01">Colle dita venia bianco rosate</p>
<p class="i02">  Spargendolo di fiori e di mortella,</p>
<p class="i02">  Di rispetto atteggiata e di pietate!</p>

</div><div class="stanza">
<p class="i01">Bella la guancia in suo pudor; più bella</p>
<p class="i02">  Sulla fronte splendea l’alma serena</p>
<p class="i02">  Come in limpido rio raggio di stella.</p>

</div><div class="stanza">
<p class="i01">Poscia che dati i mirti ebbe a man piena,</p>
<p class="i02">  Di lauro, che parea lieto fiorisse</p>
<p class="i02">  Tra le sue man, fe’ al sasso una catena;</p>

</div><div class="stanza">
<p class="i01">E un sospir trasse affettuoso e disse</p>
<p class="i02">  Pace eterna all’amico; e te chiamando</p>
<p class="i02">  I lumi al cielo sì pietosi affisse,</p>

</div><div class="stanza">
<p class="i01">Che gli occhi anch’io levai, fermo aspettando</p>
<p class="i02">  Che tu scendessi, e vidi che mortale</p>
<p class="i02">  Grido agli Eterni non salía più, quando</p>

</div><div class="stanza">
<p class="i01"><span class="pagenum" id="Page_313">[313]</span></p>

</div><div class="stanza">
<p class="i01">Il costei prego a te non giunse; il quale</p>
<p class="i02">  Se alle porte celesti invan percote,</p>
<p class="i02">  Per là dentro passar null’altro ha l’ale.</p>

</div><div class="stanza">
<p class="i01">Riverente in disparte alla devota</p>
<p class="i02">  Ceremonia assistea, colle tranquille</p>
<p class="i02">  Luci nel volto della donna immote,</p>

</div><div class="stanza">
<p class="i01">Uom d’alta cortesia, che il ciel sortille</p>
<p class="i02">  Più che consorte, amico. Ed ei che vuole</p>
<p class="i02">  Il voler delle care alme pupille,</p>

</div><div class="stanza">
<p class="i01">Sol per farle contente eccelsa mole</p>
<p class="i02">  D’attico gusto ergea, su cui fermato</p>
<p class="i02">  Pareami in cielo, per gioirne, il sole.</p>

</div><div class="stanza">
<p class="i01">E <i>Amalia</i> la dicea, dal nome amato</p>
<p class="i02">  Di colei che del loco era la diva,</p>
<p class="i02">  E più del cor che al suo congiunse il fato.</p>

</div><div class="stanza">
<p class="i01">Al pietoso olocausto, a quella viva</p>
<p class="i02">  Gara d’amor mirando, già di mente</p>
<p class="i02">  Del mio gir oltre la cagion m’usciva.</p>

</div><div class="stanza">
<p class="i01">Mossi alfine, e quei colli ove si sente</p>
<p class="i02">  Tutto il bel di natura abbandonai</p>
<p class="i02">  L’orme segnando al cor contrarie e lente<a class="tag" id="tag39" href="#note39">[39]</a>.</p>
</div></div>

<p>
Fu lunga la citazione, ma in compenso splendida,
come splendidi sono sempre i versi di Vincenzo Monti,
al quale l’età più prosaica osa temeraria levarsi e
contendere il lauro di poeta.
</p>

<p>
La villa Amalia passò dopo a diversi signori, finchè
pervenne al marchese Massimiliano Stampa Soncino,
che vi aggiunse bellezze a bellezze.
</p>

<p>
<span class="pagenum" id="Page_314">[314]</span>
</p>

<p>
Dalla torre che vi sta, si può abbracciare collo
sguardo il più stupendo orizzonte ed estasiarsi alla
vista di monti e colli, di laghi e fiumi, di paesi e ville
infinite e campagne e boschi.
</p>

<p>
Gli amatori di botanica avrebbero per più d’un’ora
a deliziarsi ammirando le infinite camelie di più qualità,
boschetti di fusaria del Giappone, cespugli di azalee
e di rododendri, e rose magnifiche, e mazzi di <i>olea
fragrans</i>, per non dir d’altri molti e fiori e piante peregrine,
che di loro vaghezza e profumo imparadisan
la villa, degna della ricchezza e nobiltà del suo cortese
proprietario, e però va meritamente tra le più splendide
e deliziose della Brianza annoverata.
</p>

<div class="chapter">
<p><span class="pagenum" id="Page_315">[315]</span></p>

<h2 id="esc36">ESCURSIONE TRENTESIMASESTA.
<span class="smaller">ERBA.</span></h2>
</div>

<div class="blockchap">
<p>
Erba Superiore. — Il suo panorama. — La sua storia. — Il castello e la
villa Valaperta. — Pravalle. — Il torrente Bocogna. — Villa Conti. — Erba
Inferiore. — Pretura, ufficio telegrafico, albergo e botteghe. — Il
caffè e gli <i>amaretti</i>. — Il teatro. — Ville Clerici e Brivio. — Vill’incino. — Mercato
d’Incino. — <i>Liciniforum.</i> — Lapidi. — Ninfeo antico. — Fatti
storici. — Il mercato del giovedì.
</p>
</div>

<p>
Questa borgata, che dà il suo nome al bellissimo
territorio che vengo dichiarando al lettore, distendendosi
su d’una eminenza a mo’ d’anfiteatro per quelli
che la riguardano venendo dalla Malpensata, fa sì che
alla parte più alta si assegnasse il nome di Erba Superiore,
ed è certo la migliore, perocchè domini una
quantità maggiore d’orizzonte, potendosi spingere
l’occhio sin là presso Cesana e Galbiate, e vedere il
Monte Baro, e via via quelle ridenti colline che finiscono
alla Montevecchia, e quella ridente estensione
della Brianza co’ suoi infiniti villaggi; mentre poi da
sinistra si posa sui colli placidi e d’insensibil pendío
di Proserpio, colla biancheggiante sua chiesa che s’avanza
fin sull’estremo limite d’un promontorio, su Castelmarte
e sui denti o corni di Canzo e sull’Alpe di
Carella che, massime all’ora del tramonto, si veste
<span class="pagenum" id="Page_316">[316]</span>
delle più calde tinte che mano mano si vengono trasformando
in auree, poi in porporine, quindi in violacee,
finchè l’ombra notturna non le abbia confuse nell’uniforme
bruno.
</p>

<p>
Era certamente nell’ammirazione di questo stupendo
panorama che lo scrittore d’<i>Angiola Maria</i>
esclamava:
</p>

<div class="poem"><div class="stanza">
<p class="i01">O monti, o vette aeree,</p>
<p class="i02">  O piani d’Erba, addio!</p>
<p class="i02">  O valli, o poggi placidi</p>
<p class="i02">  Dal fertile pendío,</p>
<p class="i02">  Asil soave e muto</p>
<p class="i02">  Di rustica beltà;</p>
<p class="i02">  Io v’amo, io vi saluto</p>
<p class="i02">  Con mesta voluttà.</p>

</div><div class="stanza">
<p class="i01">Salvete, o voi tranquille</p>
<p class="i02">  Innumere borgate,</p>
<p class="i02">  Liete cosparse ville,</p>
<p class="i02">  Campagne invidïate!</p>
<p class="i02">  Io v’amo, e in cor vi sento</p>
<p class="i02">  Com’inno del mattin,</p>
<p class="i02">  Come il primiero accento</p>
<p class="i02">  Dell’italo bambin.</p>
</div></div>

<p>
Erba non può contare, è vero, una storia ricca di
avvenimenti; ma per l’aiuto dato all’armi milanesi
alla battaglia da questi ultimi combattuta contro gli,
aderenti del Barbarossa nel nove agosto 1160 — fu
una nobile e generosa azione — s’ebbe il diritto di
cittadinanza, che le fu mantenuto anche in seguito e
da Ottone Visconti, e dagli Spagnuoli e dai Tedeschi.
Di più ne dice il prevosto Annoni nella sua <i>Memoria
storica e archeologica intorno al Pian d’Erba</i>, cui rimando
<span class="pagenum" id="Page_317">[317]</span>
il lettore, per non essere tratto dall’amore degli
storici studî a cingermi la giornea e mettere a
cimento la pazienza di lui.
</p>

<p>
Attivamente poi partecipa il suo territorio all’industria
che meglio si fa alla Brianza, alla serica vo’ dire,
potendo contare oltre quaranta filande e quaranta
filatoi, e così vien presso agli altri distretti di Oggionno,
di Vimercate e di Lecco, che si additano come
i meglio dotati in Lombardia di congeneri stabilimenti.
</p>

<p>
Sull’angolo sinistro d’Erba Superiore sorgeva un
tempo, come del resto si riscontra in ogni terra di
qualche importanza, il castello, ora convertito alla più
felice villeggiatura de’ signori Valaperta, dove più
d’una volta vidi ospite quel valoroso campione dell’arte pittorica moderna che è Francesco Hayez.
</p>

<p>
Di sotto al castello si avvalla con grazioso effetto il
terreno, epperò vien detto Pravalle, pel quale un dì
precipitavasi il torrente Bocogna, menando i soliti
guasti de’ suoi pari; ma i Valaperta ne rivolsero a
bene le acque, facendole servire ad una filanda o
filatoio.
</p>

<p>
Sul ciglio dell’opposta eminenza, al di là di Pravalle,
si pavoneggia la elegante villeggiatura de’ signori
Conti, che divide coi Valaperta i vantaggi della fortunatissima
posizione.
</p>

<p>
Erba Superiore è occupata per lo più da ville o case
da villeggiatura: il movimento principale è nondimeno
in Erba Inferiore. La borgata è dotata di Pretura, di
ufficio telegrafico e di albergo: ha tutte le botteghe
occorrevoli al vitto, come in una città; massime le
carni vi si trovano eccellenti dai villeggianti; al suo
<span class="pagenum" id="Page_318">[318]</span>
caffè, elegantemente riaddobbato di fresco e famoso pe’
suoi <i>amaretti</i>, sorta di pasticcini torrefatti e che contendono
il primato con quelli di Saronno, nelle ore
pomeridiane d’autunno vi convengono i signori e le
eleganti dei dintorni, sia venendovi a piedi, sia cogli
equipaggi, felici del vedersi gli uni gli altri; perocchè,
del resto, la sosta avvenga in una via ristretta e senza
attrattiva di sorta.
</p>

<p>
Sulla vetta dell’eminenza su cui seggono le sue case,
il pittor Rosa, nel grandioso caseggiato da lui fabbricato
e che affitta nelle ferie autunnali a famiglie per
lo più milanesi in distinti e ammobigliati appartamenti,
costruì un teatro, nel quale in quella stagione
recita talvolta qualche drammatica compagnia sviata.
</p>

<p>
O per la postale, o per sentieri si discende nel sottoposto
piano a Vill’Incino, dove sorge la prepositurale
nella cui giurisdizione è Erba. Scendendo per la
prima, al risvolto trovasi la villa già Clerici, ora
Mazzucchetti, che ognun veggendo augura veder tramutato
in albergo, tanto se ne sente il bisogno e propizia
ne appaia la posizione; ed a fianco di essa al
principio della via che si interna e guida a Lezza sorge
altra villa de’ signori Brivio ed un filatoio. Proseguendo
invece per la postale, dopo la Clerici, a un centinaio
di passi si è alla suddetta prepositurale. Alquanto più
in là è Incino, o Mercato d’Incino, che, comunque
spopolato tutti i dì della settimana all’infuori del giovedì,
in cui v’è l’antichissimo mercato con opportuni
portici e che diè nome al paese, pure ha memoria di
fatti storici. Eravi certo una colonia romana e vi si
trovarono sepolcri e ossa giganti e armature dell’epoca.
<span class="pagenum" id="Page_319">[319]</span>
Chiamavasi allora <i>Liciniforum</i>, ossia foro o mercato
di Licinio, dal nome di qualche pretore o patrono che
vi comandava la stazione militare, o la colonia; onde
il conservato nome di per sè vale a scalzare d’ogni
fondamento la pretesa di chi volle collocare <i>Liciniforum</i>
nel luogo del poco discosto Parravicino.
</p>

<p>
Del tempo romano qui si sterrarono e lessero due
lapidi.
</p>

<p>
La prima:
</p>

<p class="center">
Herculi<br />
C. Metilius<br />
Secundus<br />
Votum Solvit Libens Merito.
</p>

<p>
La seconda:
</p>

<p class="center">
Jovi Optimo Maximo<br />
Cœsia Tullii Filia<br />
Maxima<br />
Sacerdos<br />
Divae Matidiae<a class="tag" id="tag40" href="#note40">[40]</a>.
</p>

<p>
Una terza lapide importa poi di qui riferire, come
rinvenuta in alcune escavazioni, perchè forse fa cenno
di un ninfeo qui esistito:
</p>

<p class="center">
Lymphis Viribus Quintus Vibius<br />
Severus votum solvit.
</p>

<p>
Anche più tardi, nel medio-evo, da Landolfo da Cardano,
arcivescovo di Milano (979-998), venne Incino
eretto in capitanato, investendone della suprema autorità
un suo fratello, come aveva egualmente fatto
<span class="pagenum" id="Page_320">[320]</span>
degli altri due capitanati di Carcano e Pirovano con
Missaglia. I Comaschi e i Torriani, combattendo Ottone
Visconti arcivescovo di Milano e capo di parte
nobilesca, lo diroccarono. Su queste terre, in età più
inoltrata, fervendo le lotte guelfe e ghibelline, la fazione
guelfa portò desolazione e morte, soqquadrando ogni
avere e commettendo i più infami assassinî.
</p>

<p>
Era poi Incino la pieve più vasta ed importante
dell’arcivescovato di Milano, e fino dal 1288 contava
sotto la propria giurisdizione sessanta chiese. Alla sua prepositurale
andava inoltre aggiunta una collegiata
di più canonici, che San Carlo, nel 1584, trasferì alla,
prossima chiesa di Vill’Incino, avendo trovato spopolato
il paese. Quella chiesa antica è per altro degnissima,
per la sua vetustà, di osservazione.
</p>

<p>
Il giovedì, frequentatissimo è ora il mercato anche
da’ villeggianti de’ dintorni; ma verso il meriggio si
dirada il concorso, e poco poco il vecchio mercato di
Incino ricade nel primitivo silenzio e nella solitudine.
</p>

<p>
Con tutto ciò vi sono due decenti alberghi, dove trovan
alloggio benestanti famiglie sempre nella stagione
autunnale, e alle quali appunto la quotidiana solitudine
toglie soggezione e aggiunge quella maggiore
tranquillità che si accorre appunto dalla città a ricercare
in campagna.
</p>

<div class="chapter">
<p><span class="pagenum" id="Page_321">[321]</span></p>

<h2 id="esc37">ESCURSIONE TRENTESIMASETTIMA.
<span class="smaller">LA VILLA ADELAIDE.</span></h2>
</div>

<div class="blockchap">
<p>
Villa Maria. — Bucinigo. — Pomerio. — Villalbese. — Parravicino. — Ville
Parravicini, Belgiojoso e Gariboldi. — La torre pendente. — Casiglio. — Carcano. — Battaglia
contro il Barbarossa. — Orsenigo. — Il
Carudo. — Le Lische Amare. — Alserio. — Castellazzo. — La Ca’ de’
ladri. — La Retusa. — Tassera. — La villa Adelaide.
</p>
</div>

<p>
Da Erba, salendo la via che corre sotto l’antico castello,
ora villa Valaperta, e volgendo a manca, dietro
la villa Conti è la strada che va a Parravicino e subito
s’incontra la villa Maria, della contessa Maria Lurani.
</p>

<p>
Solo prima dirò una parola di Bucinigo e Pomerio,
che si comprendono nel Pian d’Erba; perocchè dopo
segua Villalbese, celebre per ottime castagne e per
freschissimi crotti, a cui gli amatori del buon vino corrono
ad ogni lieta occasione, ma che entra in una diversa
circoscrizione da quella del Pian d’Erba; onde
avanti di esso mi convenga arrestarmi, perchè, tratto
dalle bellezze dei luoghi, facilmente sarei fuorviato dal
mio cómpito e arriverei presto per quella via a Como.
</p>

<p>
Bucinigo, terricciuola resa vivace da filande e incannatoî,
ha più d’una villa, e fra queste quella de’ signori
Vidiserti, che giovami specialmente ricordare perchè
famosa per la sua patriarcale ospitalità, ivi i moltissimi
<span class="pagenum" id="Page_322">[322]</span>
amici rinvenendo sempre la più graziosa accoglienza.
A noi poco importa di discettare sulla pretesa
di coloro che il nome al paese sia stato lasciato da un
<i>buco iniquo</i>, che dicono esistere tuttavia in un giardino,
e così appellato perchè nei tempi delle prepotenze feudali
ivi si desse martirio agli infelici che non entravan
nel genio de’ padroni; o sulla contraria opinione di chi
invece dalla terminazione presume aver il nome radice
celtica: lasciamo ai dotti il trarsi d’impaccio. La torre,
di cui son superstiti pochi ruderi, rammenta le lotte
fra loro sostenute dalle famiglie Sacco e Parravicino.
</p>

<p>
A Pomerio, vicinissimo, veggonsi avanzi di fortificazioni,
che dovevano esservi necessariamente per rispondere
al nome di <i>post murum</i>, il quale d’altronde
era nella terminologia militare d’allora.
</p>

<p>
A Parravicino, vediamo seguitarsi tre o quattro ville
graziose dei Parravicini, dei Belgiojoso e dei Gariboldi.
</p>

<p>
Nel giardino de’ Belgiojoso vedesi una torre pendente,
come il campanile di Pisa e la Carisenda di Bologna,
ricordata da Dante nel canto XXXI dell’<i>Inferno</i>.
</p>

<p>
Segna essa la dimora de’ Parravicini, che, sbandeggiati
dai Rusconi di Como, qui venuti, diedero origine
al villaggio.
</p>

<p>
Di Casiglio non vale far cenno, che per dire essere
nella sua chiesa il sepolcro di Beltramino Parravicino,
il qual fu vescovo di Como e poi di Bologna.
</p>

<p>
Fuor della strada, è Carcano, che fu già castello
forte e sostenne più assedî, e diè origine alla patrizia
famiglia de’ Carcano. In queste campagne fra Carcano,
Orsenigo e Tassera, nel nove agosto 1160 fu combattuta
una fiera battaglia fra gli aderenti di Federico
<span class="pagenum" id="Page_323">[323]</span>
Barbarossa e quelli de’ Milanesi, e che altri chiamano
di Tassera, altri di Carcano, altri di Orsenigo; ma non
importa il nome, mentre giovi invece conoscere come
ne fosse felicissimo risultamento la sconfitta del Barbarossa
e il pieno trionfo de’ Milanesi, determinato dall’improvviso
intervento di quei di Orsenigo ed Erba,
ai quali fu in guiderdone concesso di poi il diritto di
cittadinanza. In mezzo a questi campi, l’arcivescovo
Uberto da Pirovano, cantato aveva allora sul carroccio
milanese la messa e tenuta una sacra arringa a’ soldati
onde eccitarli alla pugna contro l’invasore straniero.
Nel primo scontro, che fu terribile, quel sacro
carro caduto nelle mani nemiche, veniva distrutto nel
luogo detto il Carudo; ma poi, per l’insperato soccorso,
ristorate d’un tratto le sorti della battaglia, i
Milanesi s’erano presa la rivincita gloriosa.
</p>

<p>
L’oste nemica si era spinta fino al lago d’Alserio,
breve bacino di un miglio e un quarto di lunghezza e
di mezzo di larghezza, sulla cui sponda è Alserio piccol
paese che gli dà il nome. Era nel pantano delle Lische
Amare che vuolsi s’impigliasse il corsiero del Barbarossa,
onde il tempo perduto a districarsene gli avesse
a riuscire fatale. — Castellazzo, paesello, su d’una facile
eminenza, fu così detto da un forte che i Milanesi
vi costrussero nel luglio del 1162 per contrapporre a
quello di Carcano, ove si erano rifugiati, pronti a rinnovare
le offese, i fautori dell’Enobarbo.
</p>

<p>
Al piede di questa bella eminenza evvi un casale ed
un’osteria, detta la <i>Ca’ de’ ladri</i>: è facile indovinare
come la brutta denominazione le venisse dall’essere il
luogo isolato e proprio, massime in addietro, a ricoverarvi
siffatta genìa.
</p>

<p>
<span class="pagenum" id="Page_324">[324]</span>
</p>

<p>
Tutti questi paesi or sono animati da ville ed opificî,
e nella parte più elevata di questo punto, vicino
al lago, evvi la <i>Retusa</i>, fonte limpida, salubre e perenne,
usufruttata a muovere macine, e ad animare
stabilimenti di serica industria.
</p>

<p>
Affrettiamoci invece a visitare la villa Adelaide, che
sorge a Tassera e presso alla riva del lago d’Alserio.
</p>

<p>
Dapprima l’ebbe la famiglia Imbonati, della quale fu
ultimo rampollo quel marchese Carlo, alla cui memoria
consacrò Manzoni splendidissimi versi sciolti, che ora
ha il torto di respingere dalle edizioni fatte sotto gli
auspicî suoi; poi l’ereditò il barone Patroni, che, fattala
dall’architetto Clerichetti di Milano ultimare, riducendola
a stile nordico, forse scozzese, diventò fra le
più splendide che si conoscano anche per ricchezza degli
interni adornamenti. I giardini sono egregiamente
ordinati; getti d’acque perenni la ravvivano, comunque
non sia tutto ciò giunto, per sentimento degli schifiltosi,
a togliere quell’aria poco allegra che quel seno
del lago vi dà. Morto il Patroni e legata ai Calvi la
villa, questi la tennero per poco, vendendola a un commerciante
genovese che volle lucrare togliendovi molti
alberi; ma essa fortunatamente, fin allora chiamata.
Patroni, dal suo più generoso proprietario, venne di
recente alle mani del cav. Domenico Basevi, che, profondendovi
egregie somme, non solo la restituì al primitivo
splendore, ma ne lo aumentò d’assai.
</p>

<p>
Figuri quindi il lettore se non avessi allora ragione di
dedicarle una speciale escursione.
</p>

<p>
Oggi essa ha nuovo battesimo, e dal nome della sposa
dell’attuale proprietario, si intitola <i>Villa Adelaide</i>.
</p>

<div class="chapter">
<p><span class="pagenum" id="Page_325">[325]</span></p>

<h2 id="esc38">ESCURSIONE TRENTESIMOTTAVA.
<span class="smaller">MONGUZZO.</span></h2>
</div>

<div class="blockchap">
<p>
Pontenuovo. — Merone, Mojana, Rogeno, Casletto e Garbagnate Rota. — Nobero. — Le
sue pesche. — Il Cavolto. — Le fornaci. — Monguzzo. — Il
suo castello e la sua storia. — I marchesi Rosales. — Villeggiatura
Mondolfo.
</p>
</div>

<p>
Tanto da questa parte ove ci troviamo, quanto dall’altra parte del lago d’Alserio, per la via che dalla
Vallassina si va ad Inverigo, si può ascendere sulla
vetta del colle su cui signoreggia Monguzzo: noi attendendo
di continuare per la via di Parravicino nella
ventura escursione, scegliamo adesso la seconda.
</p>

<p>
Esciti da Vill’Incino, che già vedemmo, ci troviamo,
dopo avere attraversato una strada che si chiude fra
i campi, alla via provinciale della Malpensata, e, volgendo
a ritroso di essa, cioè a destra, in poco tratto
di cammino ci troviamo a Pontenuovo, da dove una
via riesce a Merone, quindi a Moiana, Rogeno, Casletto
e Garbagnate Rota, paesi tutti rallegrati da
signorili villeggiature, che di poco discosti da Bosisio
chiudono da una parte, all’intorno al lago di Pusiano,
quel territorio che abbiam percorso del Pian d’Erba.
Proseguendo poi per quella onde siam venuti, ci vediamo
a Nobero, o Nobile, come altri chiama questo
<span class="pagenum" id="Page_326">[326]</span>
quadrato di caseggiati aperto da un lato, che, tinto per
la più parte in roseo, ti accenna com’esso appartenga
ad un solo proprietario, al signor dottor Domenico
Porro, che personalmente attendendo alla sapiente
direzione dei suoi fondi, ne ottiene i più fecondi risultamenti.
Particolarità di questo villaggio sono le più
eccellenti pesche, sulle quali conta il colono fra i prodotti
a sè dovuti: diritto cotesto limitato a questi
terrieri, onde moltiplicate se ne veggano le piante.
</p>

<p>
Prima però d’entrare in Nobero, non sarà inopportuno
dare uno sguardo al <i>Cavolto</i>, specie di serbatoio del
Lambro, da cui si deduce l’acqua che va ad irrigare
il real parco di Monza, dopo avere percorso una
quindicina di miglia.
</p>

<p>
Alle fornaci presso Nobile si fanno mattoni marmorati,
valendosi di un’argilla che si cava dal pendío
orientale d’un poggio, che ha un color plumbeo, e mescendola
con altra ordinaria gialla.
</p>

<p>
Per una strada praticata nel colle, si monta a Monguzzo.
</p>

<p>
Il paese è in felicissima postura, perchè a mattino
vede il Pian d’Erba, a mezzogiorno domina il bacino dell’Éupili, a ponente la Brianza, e a sera la villa del
Soldo, Fabbrica e infiniti altri paeselli, tutto recinto poi
l’orizzonte da una corona azzurra di montagne,
colle onde del lago d’Alserio che gli baciano le pendici
del colle su cui posa.
</p>

<p>
In antico fu paese nella podestà dell’arciprete di
Monza, che vi esercitava giurisdizione feudale, come
su molte altre terre; quindi parve luogo a fortilizî, e
vi fu fabbricato un acconcio castello, e Francesco II
<span class="pagenum" id="Page_327">[327]</span>
Sforza lo concedeva in feudo ad Alessando Bentivoglio,
spodestato signore di Bologna e governatore del
Milanese, della cui famiglia è la cappella che in Milano
si vede nella chiesa di San Maurizio del Monastero
Maggiore sul corso di porta Magenta.
</p>

<p>
Ma quel famigerato prepotente del Gian Giacomo
De’ Medici, detto il Medeghino, del quale già narrai
in una passata escursione le ribalde gesta, lo lasciò
per poco godere degli ozî di Monguzzo; perocchè, parendogliene
la rôcca assai propria a’ suoi disegni, un
dì, nel 1533, assalitola alla sprovvista, ne cacciò quelli
che la presidiavano pel Bentivoglio, e se ne installò
padrone, spargendo d’ogni intorno per le terre della
Brianza, e massime per la Valsorda, il terrore. E taglieggiava
da qui non i massai soltanto, ma anche i
signori, che cercava di imprigionare e non rilasciare
che contro enormi riscatti e teneva in allarme la fortezza
di Brivio e massime di Trezzo di più grande
importanza.
</p>

<p>
Il Missaglia, amico di questo fiero capitano di ventura
e storico di sue gesta, lo scagiona dall’aver
tolto al Bentivoglio il castello, narrando come all’occupazione
di esso fosse stato dallo Sforza medesimo
ordinato, e fornendone le ragioni. “Possedeva, scrive
egli, in quel tempo il castello di Monguzzo come suo
proprio Alessandro Bentivoglio, figliuolo di Giovanni,
già signore di Bologna, parente del duca e di molta
autorità appresso lui, uomo di gran sincerità, ma poco
inclinato all’armi. Il castellano, visto con che poca
cura e guardia era tenuto quel luogo dal Bentivoglio,
per sue lettere e col mezzo d’amici suoi, fece intendere
<span class="pagenum" id="Page_328">[328]</span>
al duca con quanta facilità e con quanto suo
danno quel luogo, mal guardato, poteva capitare in
mano degli imperiali (gli Spagnuoli di Carlo V comandati
da Antonio De Leyva), offrendosi quando fosse rimesso
alla sua custodia non solo di ben guardarlo, ma
eziandio con la comodità di quello, danneggiare molto
i nemici, ed assicurare quella parte del ducato dalle
invasioni degli Spagnuoli; il che sarebbe stato come
un freno a Lecco, tenuto da essi. Il duca, che, reso il
castello di Milano, si trovava in Lodi, tolto dalle mani
degli imperiali e dato alla lega da Lodovico Vistarino,
benchè dopo la prigionia del Morone gli mostrasse
poca inclinazione e poco fidasse di lui, pur conoscendo
vere le sue ragioni e dubitando di peggio, e anco come
quel ch’era posto in gran necessità di denari, sentiva
volentieri che quel castello si avesse a guardare senza
suo costo. Scrisse al Bentivoglio che rimettesse il castello
alla guardia del Medici, e le lettere furono
inviate a lui stesso, perchè le presentasse al Bentivoglio.
Il Medici accortissimo, conoscendo quanto fosse
per spiacere questo al Bentivoglio, e quanto egli potesse
appresso il duca, dubitò, e ragionevolmente, che
se gli mandava le lettere fosse per riuscire vano il suo
disegno; onde con l’aiuto di molti principali del paese
suoi amici fatta una buona raccolta di gente, accostastosi
una notte a Monguzzo, e scalatolo, si appresentò
alla rocchetta ove era il Bentivoglio con la sua famiglia
e con le lettere ducali, e con la forza strinselo ad
uscire dal castello<a class="tag" id="tag41" href="#note41">[41]</a>.„
</p>

<p>
<span class="pagenum" id="Page_329">[329]</span>
</p>

<p>
Quando il De Leyva ebbe contezza della caduta di
Monguzzo nelle mani del Medeghino, così se ne dolse,
perchè da lui si attendesse maggior travaglio che non
dal Bentivoglio, vi spacciò il conte Lodovico Beigioioso
con buon nerbo di forze onde ritorglielo; ma questi,
dopo varî assalti e perdita d’un centinaio d’uomini,
disperando venire a capo del suo proposito, si levò di là.
</p>

<p>
Certo Martino da Mondonico, animoso, ma avido di
ricchezza, aveva saputo entrar nelle grazie del Medici
ed ottenuto aveva da lui il commissariato di alcune
tasse e contribuzioni che con durezza esigeva. Parve
al De Leyva di poter guadagnar coll’oro il Mondonico,
onde agevolarsi il conquisto di Monguzzo che gli intercettava
la strada da Lecco a Milano, ed infatti se
l’ebbe facilmente a’ suoi interessi. Ma l’ingordo traditore
volle dapprima di compiere il tradimento arricchirsi,
ed abusando del nome del Medici, si impadroniva
un bel dì del castel di Perego. Poichè vi fu
penetrato, buttata la maschera, vi prosciolse i prigionieri
e si chiarì al servizio del De Leyva. Il Medici
mandò subito il capitano Pellicione a riprendere il
castello, e l’ebbe coi traditori, i quali condotti a Monguzzo
vi vennero appiccati per la gola, e il Mondonico,
posto prima a’ tormenti, fu poi vivo, siccome si meritava,
inruotato.
</p>

<p>
Poneva allora il Medeghino in suo luogo castellano
di Monguzzo il fratello Battista; ma poi, quando gli
parve trasferirlo a comandare la più importante fortezza
di Lecco della quale s’era insignorito, vi sostituì
il suddetto capitano Pellicione.
</p>

<p>
Non mi so che il castello di Monguzzo fosse teatro
<span class="pagenum" id="Page_330">[330]</span>
a ulteriori fatti di guerra; perocchè buttata, a questa
cerbero dalle tre gole, intendo dire del Medeghino,
l’offa da Carlo V, col crearlo marchese di Marignano e
coll’inviarlo altrove a portar guerra, spulezzò il Meneghino
pur da questi luoghi.
</p>

<p>
Più tardi il castello apparve tramutato in amenissima
villeggiatura, mercè le cure dei marchesi Rosales
alle cui mani pervenne; ma l’ultimo di essi, che molto
di sua fortuna adoperò a pro dell’italiana indipendenza,
nel 1853 la vendette al conte e banchiere Sebastiano
Mondolfo, delle cui sapienti liberalità m’avvenne
già di intrattenere, quando m’ebbi ad occupare
dell’altra sua villa in Borgo Vico a Como.
</p>

<p>
E liberalità sapienti operò anche qui in questa sua
villeggiatura di Monguzzo, perocchè aprisse a sue spese una
scuola, e nel cascinale che fe’ erigere introducesse
molte comodità, per le quali mostrò come pur i poveri
coloni chiamar si debbano, per migliorarli, a partecipare
alle inevitabili esigenze del vivere sociale
moderno.
</p>

<p>
È una consolazione quando si vede alcuno de’ privilegiati
dalla fortuna, in mezzo agli agî, rammentarsi
che v’ha chi soffre e penuria e gli stende misericorde
la mano. Sebastiano Mondolfo ha provato in tante occasioni
d’essere uno di costoro.
</p>

<div class="chapter">
<p><span class="pagenum" id="Page_331">[331]</span></p>

<h2 id="esc39">ESCURSIONE TRENTESIMANONA.
<span class="smaller">IL SOLDO.</span></h2>
</div>

<div class="blockchap">
<p>
Il casolare del Monastero di Sant’Ambrogio di Cantù. — Il Soldo degli
Appiani. — Villa Turati. — La casa, il giardino e il parco. — Gli acquedotti. — Casino
rustico. — Orsenigo. — Casa Carcano. — Anzano. — Villa
del marchese Carcano. — Piccolo albergo. — Alzate. — Vecchio
castello. — Palazzo Clerici. — Fabbrica. — Brenna e don Antonio Daverio.
</p>
</div>

<p>
A stretto rigore, il colle di Monguzzo, a parer mio,
chiuder dovrebbe il bacino del vecchio Éupili, o,
come suolsi oggi dire, del Pian d’Erba; ma siccome è
assai indeterminato anche nella mente di que’ del
paese il confine di questa ridentissima porzione di
territorio che designasi sotto la denominazione di Pian
d’Erba, io credo non uscir da’ limiti che s’è prefisso
il mio libro spingendo questa volta la nostra escursione
da questa parte insino alla stupenda villeggiatura
del Soldo.
</p>

<p>
E d’altronde fosse anche fuori affatto della cerchia
de’ paesi che dall’universale si assegna approssimativamente
al Pian d’Erba, siccome al Soldo ci va ognuno che
venga al Pian d’Erba; così anch’io non posso a
meno che condurvi il mio lettore.
</p>

<p>
<span class="pagenum" id="Page_332">[332]</span>
</p>

<p>
Vi arriveremo dalla via di Parravicino, alla quale
facciamo ritorno, oltre la <i>Ca’ de’ ladri</i>, che abbiamo
veduta.
</p>

<p>
Lo si scorge presto, perchè esso s’alza tronfio sulla
cima della più lieta eminenza e di là sembra accivettare
quanti necessariamente percorrendo la via che mena
alla Valsorda, vi rivolgono lo sguardo. Altri poggi vi
stanno presso, tutti diligentemente coltivati, e di pertinenza
del medesimo signore, del conte Turati, salito
per operosi commerci in filati di cotone a sterminata
ricchezza e al patriziato italiano.
</p>

<p>
Allorquando si è sotto la collina del Soldo, vi pare
di avere davanti una scena teatrale: mulino a vento,
chioschi e padiglioni, <i>chalets</i> e <i>cottages</i>, introduzioni
leggiadre di cose forestiere, viali, telegrafo, una ben
ordinata e splendida vegetazione, il tutto incoronato
dal palazzo che sta in cima. La prima impressione ci
avverte subito che la villa gode di meritata fama.
</p>

<p>
Molti rammentano ancora come quivi non fossero
prima che una meschina sodaglia, borri profondi e
frane, rovi ed arbusti inutili: non vi aveva infatti alla
sommità del colle che un casolare di ragione del monastero
di Sant’Ambrogio di Cantù. Chi mai avrebbe
detto allora che si sarebbe tramutato tanto squallore
nella più gioconda plaga? Questa metamorfosi prodigiosa,
iniziata da don Giacomo Appiani d’Aragona,
che ridusse quell’aspro colle a villa su disegno dell’egregio
architetto Moraglia, del senno del quale già
ammirammo in queste nostre escursioni non poche
opere, fu perfezionata dal conte Turati.
</p>

<p>
E veramente scrissero i signori Zoncada e Garovaglio
<span class="pagenum" id="Page_333">[333]</span>
nella loro opera <i>I giardini dell’alto Milanese e del
Comasco</i>, levando a cielo il Soldo<a class="tag" id="tag42" href="#note42">[42]</a>. Sarebbe difficile,
sentenziaron essi, trovare altrove più stupenda varietà
di scene, più ampie vedute, più diverse, e nel tempo
stesso, e qui è il merito dell’uomo, una struttura, un
disegno meglio ideati, più acconci alla qualità del
sito, più rispondenti agli ultimi progressi dell’arte de’
giardini, una coltivazione più ricca, più lussureggiante,
e per certe parti più degna che si pigli ad
esempio. Sono pregi e bellezze che a comprenderle
non arriva che la vista; per la parola è molto ancora
se le riesca di lasciarle indovinare. Que’ viali, que’ passeggi,
che larghi, agevoli, spazzati, girano il poggio
serpeggiando con sì dolce movenza e dominando sempre
l’immenso orizzonte; quelle costiere che verdi,
fiorite, sparse d’ogni maniera di piante, si prolungano
di qua, di là sì pittoresche fin giù nella valle; que’
prati, que’ piani ameni dove l’occhio si riposa sì tranquillo
e beato; quel contrasto tra il semplice e il
grandioso, il ridente e l’austero, tra l’arte e la natura,
per cui passi dalla rigida vegetazione delle Alpi alla
sfoggiata delle zone più favorite dal sole; che li vedi
affratellarsi, dal vivace padiglione Chinese al chiosco
orientale e al positivo casolare dello svizzero o dell’olandese,
dal ponte di legno che ricorda la primitiva
età de’ pastori alle fontane marmoree, alle statue,
opera di famosi scalpelli e documenti della più alta
civiltà; bisogna vederli chi voglia farsene il giusto
concetto: noi non possiamo che rammentare così a
<span class="pagenum" id="Page_334">[334]</span>
sbalzi, come la memoria ci soccorre, di tante meraviglie
quelle pochissime delle quali ci è rimasta una impressione
più profonda, e che per la qualità delle cose
torna meno difficile a comunicarsi altrui.
</p>

<p>
Così, per esempio, potrà di leggieri, pare a noi, anche
chi mai non la vide, imaginare quale debba essere
il magico effetto di quella serie di stufe tutte eleganti, tutte magnifiche, che giù giù pel dosso della
collina discendono a gradinata, quasi emiciclo di vasto
anfiteatro. Vi aggiunga colla fantasia i grandi balaustrati
che la riparano per davanti con vasi di classica
forma, con piante di rara bellezza; vi aggiunga grandi
e piccole fontane in marmo ai diversi ripiani, belle
tutte, bellissima qualcuna, quella vogliamo dire che
raffigura le tre Grazie, opera di egregio scalpello, che
ritrae quanto di più puro seppe mai creare il cinquecento;
vi aggiunga appiè di quel dosso a disuguali distanze
le spelonche, le grotte di vario genere, alte,
spaziose, tortuose, foggiate a galleria, a labirinto, fornite
a dovizie d’ogni comodità, con polle, zampilli,
giuochi d’acqua d’ogni sorta, con istipi a tarsia, busti,
are, idoletti, medaglioni, con seggiole, scannelli, divani,
lettucci, tavoli e tavolini d’ottimo gusto; e tutto
questo sotto il più bel cielo che occhio d’uomo possa
vedere, e dovrà farsi certamente un concetto grande
di questo luogo incantato. E sempre maggiore si farà
chi consideri le difficoltà senza numero che bisognò
superare per tramutarlo, di selvaggio che era, nella
forma e stato presente. Una sola vogliamo qui accennare
che valga per molte, tanto è grave; vedete quella
copia d’acqua volta dall’un capo all’altro de’ giardini
<span class="pagenum" id="Page_335">[335]</span>
a sì diversi usi in forma qui di fontana, là di ruscello
o di torrente, più giù di lago solcato da gai navicelli?
Sul luogo in origine non se ne avea pur stilla; tutta,
tutta quanta si derivò da lontani monti, e per magnifici
acquedotti si condusse per mezzo a queste terre
riarse dal sole con ingente dispendio.
</p>

<p>
Essa infatti si condusse con ingente spesa fin dai
monti d’Albese, facendola viaggiare per 9000 metri di
tubi di ghisa.
</p>

<p>
Lascio agli intelligenti di botanica il tener conto
delle ricchezze d’alberi e fiori d’ogni clima e paese
che qui son disseminati, e di estasiarsi davanti alle
loro peregrine specie; io m’accontento di ammirare i
leggiadri colori, di aspirare i soavissimi profumi: accetto
i soli risultamenti e sarà meglio anche pel lettore,
che certo non cercherà al mio libro un trattato
di quella scienza.
</p>

<p>
Piuttosto non lascerò di accennare che il palazzo, se
mon è forse corrispondente in vastità al giardino e
parco, ha tuttavia da ospitare una cinquantina di persone. Il casino rustico che gli sta accanto è forse migliore
nella sua semplicità; presso al casino svizzero
vi è poi uno steccato che racchiude alcuni dei più rari
animali indigeni e forestieri, fra cui primeggiano bellissimi
merinos.
</p>

<p>
Ah veramente aveva dunque ragione il nostro povero
Raiberti, quando diceva di questa villa essere un
<i>Sold che var un milion</i>!
</p>

<p>
Fra le terre circostanti ho già nella precedente
escursione nominato Orsenigo, quella terra che con
Erba trasse in aiuto dell’armi milanesi contro quelle
<span class="pagenum" id="Page_336">[336]</span>
del Barbarossa: quivi adesso ricorderò la bella casa
Carcano, architettata dal bravo Moraglia.
</p>

<p>
Tirando dritto sulla via per la quale siamo venuti,
tocchiamo Anzano, bello per la sua elevata postura e
per la villa e grandioso parco del marchese Carcano;
a man destra poi di questo paese, v’è la via che conduce
ad Alzate al principiar della quale or si eresse
un piccolo albergo. In Alzate poi, oltre qualche ricca
casa, meritano osservazione un vecchio castello che si
volle reliquia di romana potenza ed il palazzo Clerici.
</p>

<p>
Ma, come che l’escursione nostra fosse bastevolmente
lunga per le tante cose ammirate al <i>Soldo</i>, chiudiamola
a Fabbrica, dove sulla eminenza sorge la villa dei
conti Durini, che fruisce di bellissima vista e dalla,
quale, vedendo a destra sul ciglio della collina che per
l’opposto versante sogguarda al lago di Montorfano il
paese di Brenna, ivi sapendo come vi sia stato dimenticato
parroco quel fior di dottrina, di patriottismo e
di bontà che è Antonio Daverio, mio maestro di latine
ed italiane lettere, mi felicito della diversa e libera
carriera da me poscia nella adolescenza abbracciata.
</p>

<div class="chapter">
<p><span class="pagenum" id="Page_337">[337]</span></p>

<h2 id="esc40">ESCURSIONE QUARANTESIMA.
<span class="smaller">INVERIGO.</span></h2>
</div>

<div class="blockchap">
<p>
Lurago. — Villa Sormani-Andreani. — Lambrugo. — Ville Galli e Venini. — Inverigo. — L’arcivescovo
Ariberto. — Bacco di Brianza. — L’albergo. — La
Rotonda. — Il castello e la villa Crivelli. — Il Gigante. — L’Orrido. — S.
Maria della Noce. — Cremnago. — Villa Perego. — Il
Cimitero.
</p>
</div>

<p>
Se ci siamo alquanto spinti al di fuori del Pian
d’Erba dalla parte di Parravicino per vedere il Soldo
de’ Turati, perchè non ci spingeremo ora oltre Nobero
per ammirare la famosa Rotonda d’Inverigo e l’Orrido
dello stesso paese, che chiamano da ogni dove dalla
Brianza brigate di villeggianti e di curiosi; e la villa
Perego di Cremnago?
</p>

<p>
Centro Inverigo di tutta la Brianza, sarà per noi il
limite ultimo delle escursioni che ci siam proposti di
fare durante gli ozî autunnali.
</p>

<p>
Da Nobero, che abbiam già visitato, per una bella
strada si arriva a Lurago. Quivi è la villa del conte
Sormani-Andreani, con bel giardino a pineti. Dapprima
spettava alla patrizia famiglia Crivelli, che vi
risiedeva ed era feudataria d’Inverigo. Posta nella
<span class="pagenum" id="Page_338">[338]</span>
parte alta del paese, la villa vi pompeggia e chiama
lo sguardo di ognuno che passi.
</p>

<p>
Poco fuori di Lurago, la via intristisce e si fa fangosa
e trascurata fin oltre Inverigo e puossi dire fino
ad Arosio, onde infiniti e generali i reclami dai moltissimi
obbligati a percorrere questo stradale importante.
E se ne riscossero finalmente i comuni limitrofi
e l’autorità, e una nuova strada e più diretta fu ordinata
ed appaltata, e comunque le opere ne procedano
lentamente, fra breve sarà tuttavia un fatto compiuto.
A sinistra di Lurago, prima d’arrivare ad Inverigo e
sul ciglio della valle del Lambro, è Lambrugo, ov’era
prima un chiostro di monache, tramutato poi in villa
dalla famiglia Galli. Vi villeggia anche la famiglia
Venini.
</p>

<p>
Eccoci ad Inverigo. I soliti antiquarî vorrebbero
originato il nome dalle due parole latine in aprico,
come a dire un luogo situato all’aperto ed al sole; ma
altri invece pretendono sia nome celtico: non ci frapponiamo
noi a dir la nostra opinione, meglio sembrandoci
d’accettarlo qual è. Piuttosto non sarà privo d’interesse
il sapere come qui nel 1023 l’arcivescovo di Milano,
Ariberto d’Intimiano, celebre nelle nostre storie
per la parte presa nelle accanite contese surte pel celibato
de’ preti, possedesse beni, ch’egli poi assegnò
al rinomato monastero di San Dionigi da lui fondato
in Milano.
</p>

<p>
I colti gaudenti rammentano con maggior piacere
che il vino d’Inverigo godeva fino in antico una tal
quale riputazione fra i migliori, e appoggiano l’erudizione
loro coll’autorità d’un poeta di nome Bertucci,
<span class="pagenum" id="Page_339">[339]</span>
che, arieggiando il Ditirambo del Redi, che ognun comosce,
del <i>Bacco in Toscana</i>, scrisse alla sua volta un
<i>Bacco di Brianza</i>, nel quale si leggono i seguenti
versi, che pone in bocca allo stesso Nume:
</p>

<div class="poem"><div class="stanza">
<p class="i01">Il terzo infine colma d’Inyerigo</p>
<p class="i02">  Valentissimo vin, la cui mercede</p>
<p class="i02">  Al par di Siracusa</p>
<p class="i02">  Vanta Milano ancora il suo Archimede<a class="tag" id="tag43" href="#note43">[43]</a>.</p>
</div></div>

<p>
Ma per associazione di idee, dal buon vino ricorre il
pensiero all’albergo d’Inverigo. Quest’albergo, se non
presenta i conforti tutti dell’eleganza e dell’esigenza
forastiera, è nondimeno il migliore di tutta questa
parte della Brianza, onde l’autunno vegga più famiglie
di conto prendervi stanza ed esservi arcicontente.
Sostiamoci quindi, amico lettore, e dopo esserci rifocillati,
potremo pigliare le mosse per ascendere alla
Rotonda.
</p>

<p>
S’innalza essa sulla parte più elevata della collina,
sotto cui si distende bellissima una valle, come tale
pur ricordata nelle sue opere da Sant’Agostino, disseminata
di paesi; la sua facciata, che giustamente fu
detto rassomigliare a’ propilei d’Atene, è però rivolta
a tramontana.
</p>

<p>
La fabbricò il marchese e architetto Luigi Cagnola
di Milano nell’anno 1813, — quegli cui è dovuta l’architettura
<span class="pagenum" id="Page_340">[340]</span>
dell’Arco del Sempione di Milano, — e vi
spiegò tutta la grandiosità e il gusto classici, profondendovi
egregie somme, a smentita di que’ cialtroni
ch’erano venuti accusandolo d’architettar sempre grandiosamente
quando si fosse trattato di non ispendere
danari proprî.
</p>

<p>
Il fabbricato ha nel mezzo un’ampia sala circolare,
che s’alza gigante con cupola che costituisce la Rotonda;
quindi tutto l’edifizio è esteriormente riquadrato,
poste essendosi agli angoli le camere della restante
abitazione. Il concetto d’una rotonda maestosa
fece sì che gli altri locali fossero ad essa sagrificati.
Fu compiuta così un’opera del più perfetto classicismo,
se si vuole; ma dopo ciò, si domandano molti, cosa
vuole, a che serve, perchè qui collocato questo gigantesco
edificio? Come villa ha l’esteriore principesco;
ma l’interno, a parte la sala principale della Rotonda,
non vi corrisponde.
</p>

<p>
Come nella facciata, così pure nella parte postica,
a mezzogiorno, e che sogguarda la superba valle, vi
sono ampie scalee; quella della facciata poggia sopra
un sotterraneo; l’altra su d’un terrazzo recinto di
balaustrata e sorretto da sei gigantesche cariatidi, che
sono dello scalpello di Pompeo Marchesi.
</p>

<p>
Fu da esso che il re di Napoli, Ferdinando II, padre
dello spodestato, venuto tra noi, ammirando la
sottoposta valle, di non so quante miglia di circuito,
così ben coltivata e ordinata quasi ad aiuole di fiori,
ebbe a chiedere bonariamente al marchese Cagnola,
se tutto quel che si vedeva fosse giardino della sua
villa.
</p>

<div class="figcenter"><a id="fill-340b"></a>
  <img src="images/ill-340b.jpg" alt="" />
<p class="caption">Orrido d’Inverigo.</p>
</div>

<p>
<span class="pagenum" id="Page_341">[341]</span>
</p>

<p>
Se la collina su cui posa la Rotonda si digrada al
paese, dall’opposto lato risorge ad eminenza, sovra cui
è il castello, ora palazzo e giardino del marchese Luigi
Crivelli, che ognun desidera veder meglio curati, perchè
abbian tutte le forme per costituire una delle più
grandiose ville. Ha molti ed annosi cipressi, e su d’un
altipiano a sinistra del palazzo vedesi una colossale
statua di Ercole, alquanto offesa dagli anni, che da’
terrieri si designa col nome di <i>Gigante</i>.
</p>

<p>
Discendendo la collina de’ Crivelli, pei loro campi
si va al bosco, dove la natura e i cataclismi hanno
prodotto siffatte spaccature di roccia, per dove filtrano
e scorrono limpide e fresche acque, che formano
un Orrido dell’effetto il più pittoresco.
</p>

<p>
E meglio ancora il produrrebbero, se l’acque più
riunite scorressero; ma come l’età piega al positivo,
così parte furono deviate a mettere in movimento
mulini.
</p>

<p>
Con tutto ciò all’Orrido d’Inverigo, di proprietà del
marchese Luigi Crivelli suddetto, non v’ha chi venga
al paese e che non tragga a vederlo, sovente convegno
ad amiche brigatelle che lo eleggono a luogo di
refezioni e riposo.
</p>

<p>
A ponente della villa Crivelli si discende per uno
stradone alla Madonna della Noce, luogo piacevole assai
e al quale convengono a settimanale mercato da
tutti i circonvicini paesi.
</p>

<p>
Chi ama conoscere le migliori villeggiature e farsi
adeguato concetto della ricchezza de’ loro proprietarî,
essendo in Inverigo, non lascia di fare una scarrozzata
a Cremnago, dove sorge il magnifico palazzo della famiglia
<span class="pagenum" id="Page_342">[342]</span>
Perego. Se gliene è dato l’accesso, potrà il lettore
ammirarlo nelle sue parti tutte; e se nelle ampie
scuderie vedrà molti cavalli e taluni anche pensionati
a riposo perpetuo, sorretti persino da cinghie, potrà
cavar argomento del cuore del ricchissimo padrone, il
quale del resto non restrinse alle bestie sole gli effetti
della sua bontà, prima avendola addimostrata nel dotare
i suoi coloni di belle e comode case.
</p>

<p>
Il cimitero del paese merita pure di essere veduto.
È buona architettura di Giuseppe Chierichetti, e in
esso è il sepolcreto della famiglia Perego. È questo un’edicola di forma quadrangolare e cilindrica, e alla
parte superiore con gradinata e cupola d’ordine dorico,
colle pareti laterali fregiate di colonne, quattro
delle quali formano il pronao con cornice, architrave
e frontone, entro cui leggesi scolpito <i>Hypogeum</i>, e
tutto condotto in miarolo rosso. Le pareti interne
sono a stucco lucido, la luce piove dal lucernario
della cupola, e nel fondo è l’altare marmoreo, con
un bel gruppo in marmo di Carrara, rappresentante
la Maddalena a’ piedi della Croce, lodevole opera dello
scultore Labus.
</p>

<p>
Per ritornare ora al nostro Pian d’Erba, rifacciam
la medesima via di Lurago e Nobero: è più agiata e
vi giungeremo più presto.
</p>

<div class="chapter">
<p><span class="pagenum" id="Page_343">[343]</span></p>

<h2 id="conclusione">CONCLUSIONE.</h2>
</div>

<p>
Altri paesi, altre ville, altre meraviglie di natura
e d’arte ci solleticherebbero ad altre escursioni; ma
invaderei la Brianza, della quale già qualche lembo
abbiam tocco, e allora mi ci vorrebbe un altro volume;
perocchè per essa a buon dritto potrebbesi citare del
pari quanto l’Ariosto cantò de’ dintorni di Firenze:
</p>

<div class="poem"><div class="stanza">
<p class="i01">A veder pien di tante ville i colli</p>
<p class="i02">  Par che il terren ve le germogli, come</p>
<p class="i02">  Vermene germogliar suole e rampolli:</p>

</div><div class="stanza">
<p class="i01">Se dentro a un mur sotto un medesmo nome</p>
<p class="i02">  Fosser raccolti i tuoi palagi sparsi,</p>
<p class="i02">  Non ti sarian da pareggiar due Rome.</p>
</div></div>

<p>
E Baretti, proprio del suolo della nostra Brianza
parlando, lo chiamava “il più delizioso paese di tutta
Italia per la varietà delle sue vedute, per la placidezza
de’ suoi fiumi, per la moltitudine de’ suoi laghi,
ed offre il rezzo dei boschi, la verdura dei prati, il
mormorio delle acque, e quella felice stravaganza che
mette la natura ne’ suoi assortimenti; insomma in questo
vaghissimo paese, ovunque si porti lo sguardo, non
si scorgono che paesaggi ornati di tutte le grazie campestri,
la cui contemplazione produce quei momenti
di dolce meditazione, che tengono l’animo in grato
riposo.„
</p>

<p>
Io ho promesso condurre il lettore con me lungo le
rive del Lario e al Pian d’Erba; credo avergli attenuta
la promessa, mostrandogli quanto di meglio mi è
<span class="pagenum" id="Page_344">[344]</span>
sembrato. Che se alcuna cosa ho lasciato, se passai
avanti qualche villa, senza farvi entrare il lettore, o,
fors’anco senza pur nominarla, consideri che nell’imbarazzo
di ricchezza di luoghi e di meraviglie in cui
ci trovavamo, l’ommissione era agevole a commettersi,
molto più che v’abbian di molti che si ricusin perfino
a rivelar le più semplici cose, quasi che si tratti di
violar, parlando, i loro domestici lari; epperò non mi
resta che invocarne la sua indulgenza.
</p>

<p>
Ho avuto il pensiero, unendo il mio dire intorno al
Pian d’Erba a quello intorno al lago di Como, di
chiamare più specialmente la curiosità del forastiero
sul primo e d’invogliarlo a farne soggetto delle proprie
escursioni; perocchè mi fosse sembrata non troppo
nota questa parte sì bella di nostra Lombardia; e se
avrò raggiunto in qualche modo l’intento, io mi chiamerò
soddisfatto.
</p>

<div class="figcenter"><a id="fill-344"></a>
  <img src="images/ill-344.jpg" alt="FINE" />
</div>

<div class="somm">
<p>
<span class="pagenum" id="Page_345">[345]</span>
</p>

<h2><a id="indice" href="#indfront">
INDICE.</a></h2>

<table class="indice" summary="">
 <tr>
  <td>Introduzione</td> <td class="pag"><a href="#intro">Pag. 5</a></td>
 </tr>
 <tr>
  <td>&nbsp;</td>
 </tr>
 <tr>
  <td>Escursione prima. — <span class="smcap lowercase">IL BARADELLO </span></td> <td class="pag"><a href="#esc1">9</a></td>
 </tr>
 <tr>
  <td colspan="2" class="csum">Il Castello. — Uno sproposito di geografia. — Etimologia del Baradello. — Un cenno geologico. — La storia del castello. — Liutprando. — Barbarossa. — Camerlata. — Scopo del Baradello. — Napo della Torre. — La chiesa di San Carpoforo. — Lapide. — Villa Venini ora Castellini. — Il collegio alla Camerlata. — Opificî industriali. — Ville Larderia, Martignoni, Prudenziana e Carloni.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione seconda. — <span class="smcap lowercase">IL GENEROSO</span></td> <td class="pag"><a href="#esc2">21</a></td>
 </tr>
 <tr>
  <td colspan="2" class="csum">La città di Como. — La chiesa di S. Fedele. — La basilica di S. Abbondio. — Il Teatro. — Il Camposanto. — L’albergo Volta. — Chiasso. — Il Crotto e le <i>polpette</i> della Giovannina. — L’albergo di Mendrisio. — Dottore e albergatore. — Il Monte Generoso. — Salita. — L’albergo del dottor Pasta. — La cura dell’aria. — Geologia, fiora e fauna. — Il dottor Pasta. — L’albergo del Generoso. — Il tramonto. — Il Dosso-Bello. — La vetta. — Panorama. — Ancora l’albergo di Mendrisio. — Le Cantine di Mendrisio. — L’Ospizio. — Vincenzo Vela. — Ligornetto. — Le cave di Arzo. — Le acque solforose di Stabio. — San Pietro di Castello. — Romanzo storico.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione terza. — <span class="smcap lowercase">IL NINO</span></td> <td class="pag"><a href="#esc3">45</a></td>
 </tr>
 <tr>
  <td colspan="2" class="csum">Brunate e la leggenda di Guglielmina. — La Grotta del Mago. — Le ville Castiglioni, Sessa, Pertusati e Cornaggia. — Villa Angiolini. — Villa Rattazzi. — U. Rattazzi e Maria Bonaparte Wyse. — Villa Pedraglio. — Le ville Trubetzkoi, Ricordi e Artaria. — La villa Carena inabissata. — Blevio. — La villa Bocarmé e la Comton, ora Lattuada. — Il Pertugio di Blevio. — Il Buco del Nasone. — Le ville Taglioni, Schuwaloff, Vigoni e Sparks. — La Roda e Giuditta Pasta. — Adele Curti. — Il Nino.</td>
 </tr>
 <tr>
  <td><span class="pagenum" id="Page_346">[346]</span></td>
 </tr>
 <tr>
  <td>&nbsp;</td>
 </tr>
 <tr>
  <td>Escursione quarta. — <span class="smcap lowercase">L’OLMO</span></td> <td class="pag"><a href="#esc4">53</a></td>
 </tr>
 <tr>
  <td colspan="2" class="csum">San Fermo e i volontarî di Garibaldi. — Borgo Vico. — Villa Barbò. — Il Museo di monsignor Giovio e la villa Gallia. — Villa Saporiti, già Villani. — Bonaparte e i deputati di Como. — Palazzo Resta. — Ville Salazar, Bellotti, Mancini, Brivio, Belgiojoso, D’Adda e Pisa. — Villa Mondolfo. — L’Olmo del marchese Raimondi. — Caninio Rufo e Plinio il Giovane.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione quinta. — <span class="smcap lowercase">IL PERTUGIO DELLA VOLPE</span></td> <td class="pag"><a href="#esc5">59</a></td>
 </tr>
 <tr>
  <td colspan="2" class="csum">Gite montane. — Il trovante dell’Alpe di S. Primo. — Il Sarizzo. — Grotte e Caverne. — Grumello. — Villa Celesia. — La Zuccotta e <i>I Tre Simili</i>. — Il signor G. B. Brambilla. — Villa Caprera del signor Loria. — La Tavernola e l’Albergo. — Villa Gonzales. — Il capitano De Cristoforis. — La Villa Bignami. — La Villa Blasis. — A Carlo Blasis. Versi. — Il Bisbino. — Il Pertugio della Volpe. — Marmi e pietre.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione sesta. — <span class="smcap lowercase">LA VILLA D’ESTE</span></td> <td class="pag"><a href="#esc6">69</a></td>
 </tr>
 <tr>
  <td colspan="2" class="csum">Cernobbio. — Debitori e Monache. — Villa Bolognini. — Villa Lejnati. — Villa Belinzaghi. — Garrovo. — Il general Pino. — La villa d’Este. — Giorgio IV d’Inghilterra. — La principessa di Galles. — Suo processo. — Sua morte. — Sue opere alla villa d’Este. — L’Albergo della Regina d’Inghilterra. — L’acqua della Coletta.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione settima. — <span class="smcap lowercase">IL PIZZO</span></td> <td class="pag"><a href="#esc7">89</a></td>
 </tr>
 <tr>
  <td colspan="2" class="csum">Madama Musard. — La villa il Pizzo. — G. B. Speziano la fabbrica. — I conti Muggiasca. — Il Vicerè del Regno Lombardo-Veneto. — Migliorie. — La villa Curié.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ottava. — <span class="smcap lowercase">LA CASCATA DI MOLTRASIO</span></td> <td class="pag"><a href="#esc8">93</a></td>
 </tr>
 <tr>
  <td colspan="2" class="csum">Il bacino di Moltrasio. — L’osteria del Caramazza. — Un mio episodio. — Villa dei signori Nulli. — La leggenda della Ghita. — Perchè si nomi Moltrasio. — La Vignola dei Passalacqua. — E la villa Durini? — Geologia. — La cascata.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione nona. — <span class="smcap lowercase">MOMPIATTO</span></td> <td class="pag"><a href="#esc9">105</a></td>
 </tr>
 <tr>
  <td colspan="2" class="csum">Perlasca. — Tradizione. — Villa Tanzi ora Taverna. — Torno. — Storia. — Gli sposi annegati. — Ville Croff, Righini, Antonelli. — La chiesa di S. Giovanni e pia leggenda. — Mompiatto. — Le sue monache. — La Pietra pendula e la Nariola.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione decima. — <span class="smcap lowercase">LA PLINIANA</span></td> <td class="pag"><a href="#esc10">111</a></td>
 </tr>
 <tr>
  <td colspan="2" class="csum">Le vittime del lago. — La villa Matilde dei signori Juva. — Villa Canzi. — La Pliniana. — Plinio il Giovane e il flusso e riflusso. — Spiegazione del fenomeno. — La Breva e il Tivano. — L’assassinio di Pier Luigi Farnese. — Giovanni Anguissola. — La villa e l’attuale proprietaria.</td>
 </tr>
 <tr>
  <td><span class="pagenum" id="Page_347">[347]</span></td>
 </tr>
 <tr>
  <td>&nbsp;</td>
 </tr>
 <tr>
  <td>Escursione undecima. — <span class="smcap lowercase">DA MOLTRASIO A TORRIGIA</span></td> <td class="pag"><a href="#esc11">123</a></td>
 </tr>
 <tr>
  <td colspan="2" class="csum">Orrido di Molina. — Lemna e la Colonia greca. — Una sventura nel 1163. — La villa Buttafava. — Pognana e Palazzo. — Premenù. — Ancora a Moltrasio. — Ville Salterio, Invernizzi, Tarchini-Bonfanti, De Plaisance. — Pensiero. — Rosiera. — Villa Pavia. — La Partenope. — Igea. — Villa Savoja. — La Minerva, ora villa Elena. — Villa Ostinelli-Turati. — Urio. — Ville Melzi, Jenny, Calcagnini, Taroni. — Sofia Fuoco. — G. B. Lampugnani. — Sonetto a Katinka Evers. — Ville Rocca, Tarantola, Ottolini, Battaglia, Viglezzi. — Villa Sangiuliani. — Ville Lavizzari, Porro e Longoni. — Cantiere dei fratelli Taroni. — Laglio. — Monumento a Giuseppe Franck. — Villa Galbiati. — Torrigia. — Villa Cetti. — La punta.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione duodecima. — <span class="smcap lowercase">IL BUCO DELL’ORSO</span></td> <td class="pag"><a href="#esc12">131</a></td>
 </tr>
 <tr>
  <td colspan="2" class="csum">Il dottor Casella di Laglio. — La brigatella. — La vista. — Il cammino. — Il Buco dell’Orso. — Sua scoperta. — Descrizione. — Visite di dotti. — Le scarpe di S. Pietro. — Questioni geologiche. — Paleontologia. — Gallerie o pozzi scoperti dopo. — La discesa.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione decimaterza. — <span class="smcap lowercase">IL PIANO DEL TIVANO</span></td> <td class="pag"><a href="#esc13">155</a></td>
 </tr>
 <tr>
  <td colspan="2" class="csum">La Cavagnola. — Careno e Quarsano. — La Grotta della Masera. — Nesso. — Erno, Veleso, Gerbio. — Il Piano del Tivano. — La brigata del Pian d’Erba. — Il Buco della Nicolina. — Vallombria. — Il palazzo di Andefleda. — La marcia della partenza.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione decimaquarta. — <span class="smcap lowercase">LA VALL’INTELVI</span></td> <td class="pag"><a href="#esc14">161</a></td>
 </tr>
 <tr>
  <td colspan="2" class="csum">Brienno. — Archigene fonda Argegno. — La Vall’Intelvi. — Sua parte nella guerra decenne. — Diventa feudo. — La rivolta del 1806. — Cospirazione del 1833. — Insurrezione nel 1848. — Andrea Brenta. — I cospiratori del 1854. — L’insurrezione e i volontarî del 1859.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione decimaquinta. — <span class="smcap lowercase">L’ISOLA COMACINA</span></td> <td class="pag"><a href="#esc15">177</a></td>
 </tr>
 <tr>
  <td colspan="2" class="csum">Le cascate di Camoggia. — Colono. — Sala. — Villa Beccaria. — Zocca dell’Olio. — Isola Comacina. — La sua storia. — La processione e la <i>Scorobiessa</i>. — Isola. — La torre del Soccorso. — Campo. — La villa Delmati. — Dosso di Lavedo. — Balbianello e la villa Arconati. — Il torrente Perlana. — La Madonna del Soccorso.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione decimasesta. — <span class="smcap lowercase">LA TREMEZZINA</span></td> <td class="pag"><a href="#esc16">185</a></td>
 </tr>
 <tr>
  <td colspan="2" class="csum">Le bellezze della Tremezzina. — Versi. — Villa. — Villeggiatura Carove e la <i>Commedia</i> di Plinio. — Ville Torri e Vacani. — Lenno. — Lapidi antiche. — L’abbazia dell’Acquafredda. — Il chiostro di S. Benedetto. — Ville Litta, Barbavara, Carmagnola e Carcano. — Bolvedro. — Villa Busca. — Le ville Spreafico, Scorpioni, Kramer, Gerli, Della Tela, De Orchi, Campagnani, Sala, Mainoni, Guy, Giulini. — Il caffè di Tremezzo. — Albergo Bazzoni. — <i>Hôtel garni</i>. — Grianta. — La grotta.</td>
 </tr>
 <tr>
  <td><span class="pagenum" id="Page_348">[348]</span></td>
 </tr>
 <tr>
  <td>&nbsp;</td>
 </tr>
 <tr>
  <td>Escursione decimasettima. — <span class="smcap lowercase">LA VILLA SOMMARIVA</span></td> <td class="pag"><a href="#esc17">193</a></td>
 </tr>
 <tr>
  <td colspan="2" class="csum">La villa Sommariva. — Suo primo proprietario. — Opere d’arte. — Giardino. — Carlotta di Prussia e il principe di Sax-Meiningen. — La Cadenabbia. — Albergo di Belvedere. — Ville Brentano, Noseda, Piatti, duca di Sangro e Seufferheld. — La Majolica. — L’albergo Righini. — Villa Ricordi. — <i>Maxime Lari.</i> — Questione filologica.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione decimottava. — <span class="smcap lowercase">LA BELLAGINA</span></td> <td class="pag"><a href="#esc18">201</a></td>
 </tr>
 <tr>
  <td colspan="2" class="csum">Lézzeno. — Villa Vigoni. — Villa e Cappelletta. — I Sassi Grosgalli. — Il Buco de’ Carpi. — Pietosa istoria. — Villa Besana. — S. Giovanni. — Ville Ciceri, Trotti e Poldi-Pezzoli. — Villa Luppia. — Villa Melzi. — Bellagio. — La <i>Tragedia</i>, villa di Plinio. — Il castello di Bellagio. — Marchesino Stanga vi edifica la villa e que’ della Cavargna la distruggono. — Ercole Sfondrati la riedifica. — La Sfondrata. — La Contessa di Borgomanero, tradizione. — La villa passa ai Serbelloni. — Parini vi ospita. — Ora mutata in albergo. — La Crella dei Frizzoni. — Pescaù. — La villa Giulia, ora albergo.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione decimanona. — <span class="smcap lowercase">IL SASSO RANCIO</span></td> <td class="pag"><a href="#esc19">211</a></td>
 </tr>
 <tr>
  <td colspan="2" class="csum">Il Monte degli Stampi e l’Arca di Noè. — Ville di Menaggio. — Loveno. — Ville Pensa, Garovaglio, Alberti, Azeglio, Mylius-Vigoni. — Cardano. — Villa Galbiati. — La Val Cavargna. — Porlezza. — Fabbrica di vetro. — Il Castello di Menaggio. — La Sanagra. — Lapide romana. — Nobiallo. — Ligomana, Plesio e Naggio. — Il Sasso Rancio. — I cosacchi al Sasso Rancio.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ventesima. — <span class="smcap lowercase">LE FERRIERE DI DONGO</span></td> <td class="pag"><a href="#esc20">217</a></td>
 </tr>
 <tr>
  <td colspan="2" class="csum">Rezzonico e il suo Castello. — Il Castello di Musso. — Il Medeghino. — Le Tre Pievi. — Villa Manzi. — Dongo. — Casa Polti. — Villa del vescovo di Como. — Chiese di S. Stefano e S. Maria. — Valle dell’Albano. — Le miniere di ferro. — I forni fusori. — Garzeno. — Brenzio. — Le <i>Frate</i>.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ventesimaprima. — <span class="smcap lowercase">GRAVEDONA</span></td> <td class="pag"><a href="#esc21">223</a></td>
 </tr>
 <tr>
  <td colspan="2" class="csum">Consiglio di Rumo e San Gregorio. — Pizzo di Gino. — Valle di Lesio. — Gravedona e la sua storia. — La chiesa di San Vincenzo. — S. Maria del Tiglio. — La Madonna sfolgorante. — Peglio. — Liro e i tre laghetti. — Il Sasso acuto. — Domaso. — Gera. — Sórico.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ventesimaseconda. — <span class="smcap lowercase">REGOLEDO</span></td> <td class="pag"><a href="#esc22">229</a></td>
 </tr>
 <tr>
  <td colspan="2" class="csum">Olgiasca. — Piona e il suo lago. — Colico e i suoi padroni. — Dorio, Carenno e Dervio. — Bellano. — Grossi e Boldoni. — L’Orrido. — Il Sasso di Morcate. — Riva di Gittana. — Varenna. — Albergo e villa Venini. — L’Uga e la Capuana. — Il Fiume Latte. — Regoledo.</td>
 </tr>
 <tr>
  <td><span class="pagenum" id="Page_349">[349]</span></td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ventesimaterza. — <span class="smcap lowercase">IL MERCATO DI LECCO</span></td> <td class="pag"><a href="#esc23">235</a></td>
 </tr>
 <tr>
  <td colspan="2" class="csum">Vassena. — Limonta. — La Pietra Luna. — Civenna. — I Marroni. — Perledo e la Regina Teodolinda. — Lierna. — Olcio. — Villa Pini. — Mandello. — Abbadia. — La Gessima. — Lodovico Savelli. — Le Caviate e la Maddalena. — La strada militare. — Onno. — Parè. — Lecco. — Il Maglio. — Acquate e Pescarenico. — Il Galeotto. — Il Mercato di Lecco. — Le <i>robiole</i>. — Gli alberghi del <i>Leon d’Oro</i> e della <i>Croce di Malta</i>.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ventesimaquarta. — <span class="smcap lowercase">VALMADRERA</span></td> <td class="pag"><a href="#esc24">243</a></td>
 </tr>
 <tr>
  <td colspan="2" class="csum">Malgrate. — Gli etimologisti. — Casa Agudio e i suoi ospiti illustri. — La chiesa parrocchiale e il pittore Cornienti. — Valmadrera. — La Chiesa. — Il trovante utilizzato. — Le Cappelle della <i>Via Crucis</i>. — La villa del signor Egidio Gavazzi. — La villa del signor Pietro Gavazzi.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ventesimaquinta. — <span class="smcap lowercase">IL MONTE BARO</span></td> <td class="pag"><a href="#esc25">247</a></td>
 </tr>
 <tr>
  <td colspan="2" class="csum">Bartesate, Villavergano, Figina. — La casa degli Umiliati. — Ello. — Ville Prinetti, Annoni, De’ Vecchi. — La villa Paolina. — La <i>Bellavista</i> del signor Cereda. — Galbiate. — Palazzi Brioschi e Ballabio. — La villa Sanchioli e l’eco polisillabo. — Case Curti e Riva. — La chiesa di S. Michele. — La lapide di piazza. — Il Monte Baro. — Fiabe archeologiche. — L’effigie immobile. — La Rocca di Re Desiderio. — La fanciulla nel pozzo. — Il Monte delle Crocette.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ventesimasesta. — <span class="smcap lowercase">LA VALLE DELL’ORO</span></td> <td class="pag"><a href="#esc26">253</a></td>
 </tr>
 <tr>
  <td colspan="2" class="csum">I Corni di Canzo. — Civate. — Il monastero benedettino. — Il re Desiderio e Adelchi. — La tradizione del miracolo. — La Valle dell’Oro. — Barzaguta. — La cascata.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ventesimasettima. — <span class="smcap lowercase">LA CASA DEL PARINI</span></td> <td class="pag"><a href="#esc27">259</a></td>
 </tr>
 <tr>
  <td colspan="2" class="csum">Annone. — La Squadra dei Mauri. — Suello. — Cesana e San Fermo. — Bosisio. — La Chiesa e l’Oratorio. — Casa Banfi. — Monumento ad Appiani e Parini. — Uno stregone dei tempi antichi. — La casa del Parini. — Lapide commemorativa. — Onta lavata.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ventesimottava. — <span class="smcap lowercase">L’ISOLA DE’ CIPRESSI</span></td> <td class="pag"><a href="#esc28">265</a></td>
 </tr>
 <tr>
  <td colspan="2" class="csum">Il lago di Pusiano. — Il primo battello a vapore in Italia. — Un mio processo. — Armi di pietra e palafitte lacustri. — Pusiano. — Villa Conti. — Scene di superstizione. — La Processione del Venerdì Santo. — L’Isola de’ Cipressi. — Il romanzo di Bertolotti.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione ventesimanona. — <span class="smcap lowercase">IL BEL DOSSO</span></td> <td class="pag"><a href="#esc29">273</a></td>
 </tr>
 <tr>
  <td colspan="2" class="csum">Corneno. — La <i>Ca’ di strii</i>. — Villa Besana. — Galliano. — Carella. — Mariaga. — Alpe di Carella. — Il Bel Dosso. — Villa Graziani. — Longone. — Osteria. — La Malpensata. — Penzano. — Bindella. — Villa Galimberti. — Proserpio. — Villa Baroggi. — Inarca.</td>
 </tr>
 <tr>
  <td><span class="pagenum" id="Page_350">[350]</span></td>
 </tr>
 <tr>
  <td>&nbsp;</td>
 </tr>
 <tr>
  <td>Escursione trentesima. — <span class="smcap lowercase">LA VALLASSINA</span></td> <td class="pag"><a href="#esc30">277</a></td>
 </tr>
 <tr>
  <td colspan="2" class="csum">Il lago Segrino. — Canzo. — Il <i>Vespetrò</i>. — I Corni. — La fontana del Gajumo. — La cascata della Vallategna. — Il torcitoio Verza. — Scarenna. — La Casa dell’eremita. — Asso. — Lapide antica. — Arte. — La via al Pian del Tivano. — Pagnano, Fraino, Caglio, Gemù. — Il Ponte Oscuro. — Lasnigo. — Le donne della valle. — Le serve. — Onno. — San Carlo e la sua mula.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione trentesimaprima. — <span class="smcap lowercase">CASTELMARTE</span></td> <td class="pag"><a href="#esc31">285</a></td>
 </tr>
 <tr>
  <td colspan="2" class="csum">Val di Giano. — Caslino e suoi cacini. — Mulino S. Marco. — Fabbrica di coltelleria. — Setificî Invernizzi, Castelletti, Prina e Mambretti. — <i>Ademprivo.</i> — Castelmarte. — Ville Bertoglio, Parravicini, Biondelli. — Fu Castelmarte capo della Martesana? — <i>Castrum Martis.</i> — Giunteria archeologica. — Reliquie antiche.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione trentesimaseconda. — <span class="smcap lowercase">PONTELAMBRO</span></td> <td class="pag"><a href="#esc32">289</a></td>
 </tr>
 <tr>
  <td colspan="2" class="csum">Mazonio. — La sua chiesa. — Il pittor Ferrabini. — La Fusina. — Filatojo Ohli. — Zocco Romano. — Zocco Battista. — La Bistonda. — L’annegato. — Pontelambro. — Case Guaita e Carpani. — Una lapide nel Camposanto. — Filatojo Bressi. — Villa Matilde. — La Plejade de’ poeti politici moderni, sonetti. — Affresco luinesco distrutto. — Villa Carpani. — Lezza. — Carpesino. — Arcellasco. — Resica. — Filatoj Ronchetti e Mambretti. — Brugora.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione trentesimaterza. — <span class="smcap lowercase">SAN SALVATORE</span></td> <td class="pag"><a href="#esc33">301</a></td>
 </tr>
 <tr>
  <td colspan="2" class="csum">I <i>Geritt</i>. — Mornico. — Crevenna. — Ville Bressi e Genolini. — Il torrente Bova. — La dara. — San Salvatore. — Il convento. — Il signor Boselli. — Giovanni Biffi. — Il tronco mellifero. — La villa Righetti.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione trentesimaquarta. — <span class="smcap lowercase">IL BUCO DEL PIOMBO</span></td> <td class="pag"><a href="#esc34">305</a></td>
 </tr>
 <tr>
  <td colspan="2" class="csum">La strada. — Il Buco del Piombo. — Onde il nome? — Aneddoto. — Esterno. — Scopo. — Interno. — Iscrizione. — Concorso di gente. — I versi di Torti.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione trentesimaquinta. — <span class="smcap lowercase">LA VILLA AMALIA</span></td> <td class="pag"><a href="#esc35">309</a></td>
 </tr>
 <tr>
  <td colspan="2" class="csum">La villa Amalia. — Guido Carpano e il convento di S. Maria degli Angeli. — L’avv. Rocco Marliani. — Il palazzo, il giardino e il bosco. — Il monumento a Parini. — Monti e Foscolo ospiti. — Episodio della Mascheroniana. — La torre.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione trentesimasesta. — <span class="smcap lowercase">ERBA</span></td> <td class="pag"><a href="#esc36">315</a></td>
 </tr>
 <tr>
  <td colspan="2" class="csum">Erba Superiore. — Il suo panorama. — La sua storia. — Il castello e la villa Valaperta. — Pravalle. — Il torrente Bocogna. — Villa Conti. — Erba Inferiore. — Pretura, ufficio telegrafico, albergo e botteghe. — Il caffè e gli <i>amaretti</i>. — Il teatro. — Ville Clerici e Brivio. — Vill’Incino. — Mercato d’Incino. — <i>Liciniforum.</i> — Lapidi. — Ninfeo antico. — Fatti storici. — Il mercato del giovedì.</td>
 </tr>
 <tr>
  <td><span class="pagenum" id="Page_351">[351]</span></td>
 </tr>
 <tr>
  <td>&nbsp;</td>
 </tr>
 <tr>
  <td>Escursione trentesimasettima. — <span class="smcap lowercase">LA VILLA ADELAIDE</span></td> <td class="pag"><a href="#esc37">321</a></td>
 </tr>
 <tr>
  <td colspan="2" class="csum">Villa Maria. — Bucinigo. — Pomerio. — Villalbese. — Parravicino. — Ville Parravicini, Belgioioso e Gariboldi. — La torre pendente. — Casiglio. — Carcano. — Battaglia contro il Barbarossa. — Orsenigo. — Il Carudo. — Le Lische Amare. — Alserio. — Castellazzo. — La Ca’ de’ ladri. — La Retusa. — Tassera. — La villa Adelaide.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione trentesimottava. — <span class="smcap lowercase">MONGUZZO</span></td> <td class="pag"><a href="#esc38">325</a></td>
 </tr>
 <tr>
  <td colspan="2" class="csum">Pontenuovo. — Merone, Mojana, Rogeno, Casletto e Garbagnate Rota. — Nobero. — Le sue pesche. — Il Cavolto. — Le fornaci. — Monguzzo. — Il suo castello e la sua storia. — I marchesi Rosales. — Villeggiatura Mondolfo.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione trentesimanona. — <span class="smcap lowercase">IL SOLDO</span></td> <td class="pag"><a href="#esc39">331</a></td>
 </tr>
 <tr>
  <td colspan="2" class="csum">Il casolare del Monastero di Sant’Ambrogio di Cantù. — Il Soldo degli Appiani. — Villa Turati. — La casa, il giardino e il parco. — Gli acquedotti. — Casino rustico. — Orsenigo. — Casa Carcano. — Anzano. — Villa del marchese Carcano. — Piccolo albergo. — Alzate. — Vecchio castello. — Palazzo Clerici. — Fabbrica. — Brenna e don Antonio Daverio.</td>
 </tr>
 <tr>
  <td>&nbsp;</td>
 </tr>
 <tr>
  <td>Escursione quarantesima. — <span class="smcap lowercase">INVERIGO</span></td> <td class="pag"><a href="#esc40">337</a></td>
 </tr>
 <tr>
  <td colspan="2" class="csum">Lurago. — Villa Sormani-Andreani. — Lambrugo. — Ville Galli e Venini. — Inverigo. — L’arcivescovo Ariberto. — Bacco di Brianza. — L’albergo. — La Rotonda. — Il castello e la villa Crivelli. — Il Gigante. — L’Orrido. — Cremnago. — S. Maria della Noce. — Villa Perego. — Il Cimitero.</td>
 </tr>
 <tr>
  <td>&nbsp;</td>
 </tr>
 <tr>
  <td>Conclusione</td> <td class="pag"><a href="#conclusione">343</a></td>
 </tr>
</table>
<hr />
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>Questo è il mordace epigramma od epitaffio che al vescovo di
Nocera preparava quell’indemoniato:
</p>

<div class="poem"><div class="stanza">
<p class="i01">Qui giace il Giovio storicone altissimo,</p>
<p class="i02">  Che di tutto sparlò, fuor che dell’asino,</p>
<p class="i02">  Scusandosi col dir: egli è mio prossimo.</p>
</div></div>

<p>
Ma il Giovio era stato primo a scrivere di lui:
</p>

<div class="poem"><div class="stanza">
<p class="i01">Qui giace l’Aretin poeta tosco,</p>
<p class="i02">  Di tutti parlò mal, fuor che di Dio,</p>
<p class="i02">  Scusandosi col dir: non lo conosco.</p>
</div></div>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span>“Chi ricerca le sante spoglie, qui venga e le ritroverà.
Questo altare le chiude in numero di sei che splendono di immensa
luce. Qui sono Carpoforo, Cassio e Secondo, unitamente
ad Esanto, Licinio e Severo. Costoro, dispregiando pel nome
di Cristo la morte, nè temendo morire, vollero qui essere collocati.
Nessuno potè mai dividerli nella tomba: santo e molto
venerando essendo questo luogo, che ognuno rispetti ed anzi
onori di doni. Qui da divino consiglio fu pur trasferito Felice,
che pel primo predicò la divina parola; perocchè egli fu il primo
patrono di Como; onde tenendo fede al nome di Felice, è meritamente
felice su nei cieli.„</p>
</div>

<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span><i>Promessi Sposi</i>, Cap. VIII.</p>
</div>

<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span>Vedi <i>Bullettino del Club alpino Italiano</i> (che si pubblica,
in Torino), N. 13 del secondo semestre 1868, in un articolo dell’ingegnere
Edoardo Kramer. Nello specchio delle ordinate
che si vede in fine, oltre la misura fattane dal De Welden, si
dà quella di Dufour, che è di soli metri 1698; di Oriani, che
è di metri 1738, e del Lavizzari, che è di metri 1739.</p>
</div>

<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span><span class="smcap">Lavizzari</span>, pag. 14.</p>
</div>

<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span><i>Il Monte Generoso ed i suoi dintorni</i>, del dottor Luigi Lavizzari.
Lugano, tipografia Veladini, 1869.</p>
</div>

<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span>Nato nel 1490, in Belluno, fu uomo erudito nelle lettere
greche e latine. Secondo il costume de’ letterati di que’ tempi,
si impose questo nome togliendolo dalla famiglia Da Ponte
quivi illustre. Fu precettore de’ figli di Lodovico Sforza, compose
molte opere in greco e latino, che ignoro se pubblicate,
e si meritò che Belluno gli decretasse una statua di bronzo.</p>
</div>

<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span>Sussiste tuttavia in Lombardia una frase imaginosa, che
riesce identica a questa simbolica tradizione del gomitolo di
refe consegnato da Margherita al figliuolo Giorgio. <i>Va distante
un gomitolo di refe</i> significa appunto presso noi: va
molto e molto lontano.</p>
</div>

<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span><span class="smcap">C. Plinii</span>. <i>Epistol.</i>, Lib. 1-3.</p>
</div>

<div class="footnote" id="note10">
<p><span class="label"><a href="#tag10">10</a>.&nbsp;&nbsp;</span>Ne dettai la biografia nell’<i>Ingegnere Architetto</i>, giornale
che si pubblica in Milano da B. Saldini.</p>
</div>

<div class="footnote" id="note11">
<p><span class="label"><a href="#tag11">11</a>.&nbsp;&nbsp;</span><i>I Misteri del Lario</i>, Racconto di Giuseppe Arnaud. Milano,
1867, pubblicato nel giornale <i>La Lombardia</i>.</p>
</div>

<div class="footnote" id="note12">
<p><span class="label"><a href="#tag12">12</a>.&nbsp;&nbsp;</span>Una lapide incastrata nel muro di cinta d’un giardino
ricorda il dolorosissimo caso di Enrico Lok, annegato in cospetto
de’ proprî parenti e della moglie, che nulla poterono
fare per lui!
</p>

<p class="center">
<span class="smcap lowercase">GULIELMUS LOK<br />
ANGLUS<br />
SUBMERSUS<br />
IN CONSPECTU<br />
PARENTUM<br />
ET CONJUGIS<br />
14 SEPT. 1832 AET. 33</span>
</p>
</div>

<div class="footnote" id="note13">
<p><span class="label"><a href="#tag13">13</a>.&nbsp;&nbsp;</span><span class="smcap">C. Plinii Cæcilii Secundi</span>. <i>Epistol.</i> Lib. IV, Cap. XXX.</p>
</div>

<div class="footnote" id="note14">
<p><span class="label"><a href="#tag14">14</a>.&nbsp;&nbsp;</span><i>Tivano</i> è così detto sul lago il vento boreale o di tramontana.
Ordinariamente è regolare, facendosi sentire in tempo
di notte e cessando alla mattina poco prima dell’alzarsi del
sole. Cessa egualmente la sua regolarità a mezzo il settembre.
Lo stesso dicasi della <i>Breva</i> che succede al <i>Tivano</i>, e che si
fa sentire dopo il meriggio, aiutando le imbarcazioni che a
vela spiegata ritornano da Como.</p>
</div>

<div class="footnote" id="note15">
<p><span class="label"><a href="#tag15">15</a>.&nbsp;&nbsp;</span><span class="smcap">Amoretti</span>. <i>Viaggio da Milano ai tre laghi</i>. Milano, 1817,
pag. 271.</p>
</div>

<div class="footnote" id="note16">
<p><span class="label"><a href="#tag16">16</a>.&nbsp;&nbsp;</span><span class="smcap">Manzoni.</span> <i>Adelchi</i>.</p>
</div>

<div class="footnote" id="note17">
<p><span class="label"><a href="#tag17">17</a>.&nbsp;&nbsp;</span>Questa roccia è quella stessa che forma il secondo dei
cinque gruppi, di cui pare si componga la zona giurese nelle
Alpi Lombarde e che giace tra l’arenaria rossa di Varenna,
di S. Martino e d’Introbbio che le sta sotto, e il calcare bigio
azzurrognolo talvolta arenaceo con fossili (Viggiù, Arzo, Saltrio)
che lo ricopre. (Dott. Emilio Cornalia: <i>Su alcune caverne
ossifere dei monti del Lago di Como</i>, inserte nei <i>Nuovi Annali
delle Scienze naturali di Bologna</i>, fascicolo di gennaio e
febbraio 1850 e riprodotte da lui nel <i>Manuale della provincia
di Como</i> per l’anno bisestile 1852.)</p>
</div>

<div class="footnote" id="note18">
<p><span class="label"><a href="#tag18">18</a>.&nbsp;&nbsp;</span>Le <i>scarpe di S. Pietro</i>, così appellate forse da ciò che il
principe degli Apostoli, alla chiamata di Cristo, camminò sul
lago di Tiberiade, non sono altro che due imbarcazioni a foggia
di lunga spola da tessitore, collegate insieme, oblunghe,
cioè, e strette. Chiuse tutte e reggendovisi sopra, quasi servendosi
di scarpa, è impossibile che anche per bufera si
affondino.</p>
</div>

<div class="footnote" id="note19">
<p><span class="label"><a href="#tag19">19</a>.&nbsp;&nbsp;</span>Per altro il dottor Casella ci assicurò d’avere il primo
laghetto passato a nuoto in una delle prime sue visite.</p>
</div>

<div class="footnote" id="note20">
<p><span class="label"><a href="#tag20">20</a>.&nbsp;&nbsp;</span><i>Ossements fossiles.</i> Tom. IV.</p>
</div>

<div class="footnote" id="note21">
<p><span class="label"><a href="#tag21">21</a>.&nbsp;&nbsp;</span><i>Su alcune caverne ossifere</i>, ecc., superiormente citate.</p>
</div>

<div class="footnote" id="note22">
<p><span class="label"><a href="#tag22">22</a>.&nbsp;&nbsp;</span><i>Argegno e la Vall’Intelvi</i>, negli anni 1848 e 1859 per
Gaetano Ferrabini. Milano 1860. Tip. Fratelli Borroni.</p>
</div>

<div class="footnote" id="note23">
<p><span class="label"><a href="#tag23">23</a>.&nbsp;&nbsp;</span><span class="smcap">Virgilio.</span> <i>Georgica II</i>, e si potrebbe così tradurre:
</p>

<div class="poem"><div class="stanza">
<p class="i01">Perpetua qui la primavera ride,</p>
<p class="i01">E la state ne’ mesi ancor non suoi.</p>
</div></div>
</div>

<div class="footnote" id="note24">
<p><span class="label"><a href="#tag24">24</a>.&nbsp;&nbsp;</span>Eccone la versione:
</p>

<div class="poem"><div class="stanza">
<p class="i01">Forse che il mar, che l’una e l’altra sponda</p>
<p class="i01">Bagna io qui rammento? O i tanti laghi,</p>
<p class="i01">E te, massimo Lario, e te, o Benaco,</p>
<p class="i01">Che pari al mar, gonfi i tuoi flutti e fremi?</p>
</div></div>
</div>

<div class="footnote" id="note25">
<p><span class="label"><a href="#tag25">25</a>.&nbsp;&nbsp;</span>Eccone la versione: “Minicio Esorato, figlio di Lucio,
della tribù Oufentina, flamine del divo Tito Augusto Vespasiano,
per consenso dei decurioni, tribuno de’ soldati, quatuorviro
con podestà di edile, duumviro di giustizia, prefetto dei
fabbri di Cesare e del Console, pontefice, a sè ed alla moglie
Geminia Prisca figlia di Quinto ed a Minicia Bisia figlia di
Lucio, vivente fece.„</p>
</div>

<div class="footnote" id="note26">
<p><span class="label"><a href="#tag26">26</a>.&nbsp;&nbsp;</span>Io ne dettai la biografia, che fu mandata innanzi alle
<i>Opere complete</i> sue pubblicate in Milano da Ernesto Oliva
ed al <i>Marco Visconti</i>, edito pure più volte in Milano da Amalia
Bettoni.</p>
</div>

<div class="footnote" id="note27">
<p><span class="label"><a href="#tag27">27</a>.&nbsp;&nbsp;</span>Di questa Regina vedi il bello ed elegante studio fattone
nelle <i>Donne illustri</i>, da quel gentile e colto intelletto di donna
che fu Adele Curti.</p>
</div>

<div class="footnote" id="note28">
<p><span class="label"><a href="#tag28">28</a>.&nbsp;&nbsp;</span>“La libertà, che mal si vende per tutto l’oro, con fatica,
litigio e denaro acquistata, a quella di Galbiate ed alle terre
finittime arrise per regia concessione finalmente. Felice il
giorno 17 giugno dell’anno 1671, nel quale, scosso il peso
dell’infeudazione e d’ogni inferiore giurisdizione, questo popolo
si ridusse direttamente sotto la vicaria podestà del potentissimo
re delle Spagne e del Senato. La memoria di
tanto riscatto, conservata privatamente negli scritti autentici
di Francesco Giorgio Ottolini, notajo della Regia Camera
ducale, viene pubblicamente affidata alla salda custodia di
questa lapide il giorno diciotto settembre dell’anno 1671.„</p>
</div>

<div class="footnote" id="note29">
<p><span class="label"><a href="#tag29">29</a>.&nbsp;&nbsp;</span><i>Memorie storiche</i> della Chiesa ed Abbazia di S. Pietro al
Monte, e del Monastero di S. Calocero in Civate, raccolte
dall’abate Giacinto Longoni. Milano, 1850, tip. G. B. Radaelli.</p>
</div>

<div class="footnote" id="note30">
<p><span class="label"><a href="#tag30">30</a>.&nbsp;&nbsp;</span>Al barone De Martini. Ediz. Reina.</p>
</div>

<div class="footnote" id="note31">
<p><span class="label"><a href="#tag31">31</a>.&nbsp;&nbsp;</span><i>Frammenti d’Ode</i> ad Andrea Appiani.</p>
</div>

<div class="footnote" id="note32">
<p><span class="label"><a href="#tag32">32</a>.&nbsp;&nbsp;</span>Ode: <i>La Vita Rustica</i>.</p>
</div>

<div class="footnote" id="note33">
<p><span class="label"><a href="#tag33">33</a>.&nbsp;&nbsp;</span>Il mio amico Cominazzi aveva tradotte pel suo giornale
due mie lettere francesi ch’io aveva dettate per le <i>Matinées
Italiennes</i>, che si stampavano in Firenze.</p>
</div>

<div class="footnote" id="note34">
<p><span class="label"><a href="#tag34">34</a>.&nbsp;&nbsp;</span>Milano, Tip. Guglielmini.</p>
</div>

<div class="footnote" id="note35">
<p><span class="label"><a href="#tag35">35</a>.&nbsp;&nbsp;</span>La Corte di Roma.</p>
</div>

<div class="footnote" id="note36">
<p><span class="label"><a href="#tag36">36</a>.&nbsp;&nbsp;</span><i>La salubrità dell’aria.</i> Ode.</p>
</div>

<div class="footnote" id="note37">
<p><span class="label"><a href="#tag37">37</a>.&nbsp;&nbsp;</span>Rocco Marliani, figlio di Pietro, di Milano, ampliato il
vecchio convento, eresse ed ornò la villa, che volle si chiamasse
Amalia dal nome della sua carissima consorte, 1801.</p>
</div>

<div class="footnote" id="note38">
<p><span class="label"><a href="#tag38">38</a>.&nbsp;&nbsp;</span><i>Satira VI.</i> Lib. II. Gargallo così li traduce:
</p>

<div class="poem"><div class="stanza">
<p class="i01">Un discreto poder, nè già sì vasto,</p>
<p class="i02">  Che avesse un orticello, e una fontana</p>
<p class="i02">  D’acqua perenne, a la magion vicina;</p>
<p class="i02">  Un po’ di bosco ancor per giunta; ed ecco</p>
<p class="i02">  Tutto qual era il voto mio. Gli dei</p>
<p class="i02">  Han fatto meglio e più: sien benedetti!</p>
<p class="i02">  <span class="dotted">. . . . . . .</span>&nbsp; altro non chieggo.</p>
</div></div>
</div>

<div class="footnote" id="note39">
<p><span class="label"><a href="#tag39">39</a>.&nbsp;&nbsp;</span>Canto IV. Edizione Resnati.</p>
</div>

<div class="footnote" id="note40">
<p><span class="label"><a href="#tag40">40</a>.&nbsp;&nbsp;</span>Matidia era nipote di Trajano e suocera di Adriano;
epperò qui la veggiamo divinizzata.</p>
</div>

<div class="footnote" id="note41">
<p><span class="label"><a href="#tag41">41</a>.&nbsp;&nbsp;</span><i>Vita di Gian Giacomo Medici</i>, di Marcantonio Missaglia.
Milano, ediz. Colombo, 1854.</p>
</div>

<div class="footnote" id="note42">
<p><span class="label"><a href="#tag42">42</a>.&nbsp;&nbsp;</span>Presso l’editore B. Saldini di Milano.</p>
</div>

<div class="footnote" id="note43">
<p><span class="label"><a href="#tag43">43</a>.&nbsp;&nbsp;</span>Intende parlare del marchese Pietro Caravaggi, la cui
famiglia molto possedeva in Inverigo, e il quale fu professore
nelle matematiche presso l’università di Pavia, e morì nell’anno 1688.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina elaborata dal trascrittore e posta nel pubblico dominio.
</p>
</div>

<div style='display:block; margin-top:4em'>*** END OF THE PROJECT GUTENBERG EBOOK IL LAGO DI COMO E IL PIAN D'ERBA ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>

</body>
</html>
